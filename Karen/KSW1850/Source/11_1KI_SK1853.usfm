\id 1KI
\ide UTF-8
\rem S'gaw Karen Francis Mason Version 1853
\rem 2019-01-24 [DH] Converted from OSIS to USFM
\rem 2019-01-24 [DH] Fixed text, references and OSIS markup in several places. See revisionDesc.
\rem 2011-12-08 [DH] Merged separate OSIS files into a single file, with minor changes to suit osis2mod
\rem 2010-02-03 [KS] Reconverted to OSIS after fixing a cut and paste error in his ant script that duplicated the output XML 
\rem 2008-02-01 [KS] Source text converted into OSIS using Perl script text2osis.pl 
\rem 2008-??-?? [KS] Source text was typed in SawMu and converted to Unicode using SIL TecKIT.
\mt လံာ်စီၤပၤအခီၣ်ထံးတဘ့ၣ်.
\toc1 လံာ်စီၤပၤအခီၣ်ထံးတဘ့ၣ်.
\toc2 လံာ်စီၤပၤအခီၣ်ထံးတဘ့ၣ်.
\c 1
\cl ၁
\p
\v 1 ဒီးစီၤဒၤဝံးအသးပှၢ်တ့ၢ်လံ. လဲၤနုာ်လံလၢနံၣ်တဖၣ် အကျါလံ. ဒီးပှၤလုးဘၢအီၤလၢတၢ်အကူအသိး, ဒီးတ လၢၤထီၣ်ဘၣ်.
\p
\v 2 ဒီးအခ့အပှၤစံးဘၣ်အီၤ, မ်ပှၤဃုန့ၢ်ပှၤမုၣ်လိၣ်ဘိလၢ အသးစၢ်တဂၤလၢ ယကစၢ်စီၤပၤအဂီၢ်, ဒီးမ်အဆၢ ထၢၣ်လၢစီၤပၤအမဲာ်ညါ, ဒီးမ်အကဲထီၣ်အတံၤသကိး, ဒီးမ်အမံလၢနသးနါပှၢ်အပူၤ ဒ်သိးယကစၢ်စီၤပၤက လၢၤထီၣ်တက့ၢ်လီၤ.
\p
\v 3 ဒီးပှၤဃုဝဲလၢပမုၣ်လိၣ်ဘိအဃံအလၤလၢ အံၣ်စရ့ လးအကီၢ်ဃၢၤခဲလၢာ်, ဒီးထံၣ်န့ၢ်ဝဲလၢပှၤရှူန့ၣ်ဖိနီၢ်အ ဘံရှး, ဒီးဟဲစိာ်အီၤဆူစီၤပၤအအိၣ်လီၤ.
\p
\v 4 ဒီးပိာ်မုၣ်ဖိသၣ်န့ၣ်အက့ၢ်အဂီၤဂ့ၤမးလီၤ. ကဲထီၣ်စီၤ ပၤအတံၤသကိး, ဒီးမၤအခ့အပှၤအတၢ်န့ၣ်လီၤ. ဒီးစီၤ ပၤတသ့ၣ်ညါဘၣ်အီၤဘၣ်.
\p
\v 5 ဒီးနီၢ်ဃးကံၤအဖိခွါ စီၤအဒိနံၤယၤပာ်ထီၣ်ထီအသး ဒီးစံးဝဲဒၣ်, ယကကဲထီၣ်စီၤပၤလီၤ. ဒီးကတဲာ်ကတီၤ လ့ၣ်ကဟၣ်တဖၣ်, ဒီးပှၤဒိးကသ့ၣ်တဖၣ်, ဒီးပှၤယဲၢ်ဆံ လၢအကဃ့ၢ်ဝဲလၢအမဲာ်ညါလီၤ.
\p
\v 6 ဒီးအပၢ်တမၤတမုာ်ဘၣ်အဝဲဒၣ်အသးလၢ အစံးဘၣ် အီၤလၢနမၤဒ်န့ၣ် မ့ၢ်အဘၣ်မနုၤလဲၣ်န့ၣ်နီတဘျီဘၣ်. ဒီးအက့ၢ်အဂီၤဂ့ၤမးစ့ၢ်ကီးလီၤ. ဒီးအိၣ်ဖျဲၣ်ဝဲလၢစီၤအး ဘၡါလိၣ်အလီၢ်ခံန့ၣ်လီၤ.
\v 7 ဒီးကတိၤတၢ်ဒီးနီၢ်စရူယၤ အဖိခွါစီၤယိၤအာ်, ဒီးပှၤလုၢ်တၢ်အဒိၣ် စီၤအ့ဘယၤ သၢ်, ဒီးအဝဲသ့ၣ်တဖၣ်န့ၣ် ပိာ်စီၤအဒိနံယၤအခံ, ဒီးမၤ စၢၤအီၤလီၤ.
\p
\v 8 မ့မ့ၢ်ပှၤလုၢ်တၢ်အဒိၣ်စီၤစၤဒိး, ဒီးစီၤယဟိယဒါအဖိ ခွါစီၤဘနါယၤ, ဒီးဝံနၤသၣ်, ဒီးစီၤၡံမံၤ, ဒီးစီၤရ့ဧံၤ, ဒီးစီၤ ဒၤဝံးအပှၤအဆူၣ်သ့ၣ်တဖၣ်န့ၣ် တအိၣ်ဘၣ်ဒီးစီၤအဒိ နံၤယၤဘၣ်လီၤ.
\p
\v 9 ဒီးစီၤအဒိနံၤယၤမၤသံသိ, ဒီးဂီၤဖံး, ဒီးဂီၤဖံးဖိအဘီၣ် လၢလၢၢ်စိၤဃ့လ့းအဃၢၤလၢအအိၣ်ဝဲဖဲ ဧ့ၣ်ရိၤက့လး, ဒီးကိးန့ၢ်အဒီပုၢ်ဝဲၢ်ခဲလၢာ်, စီၤပၤအဖိခွါတဖၣ်, ဒီးယူ ဒၤအပှၤကညီခဲလၢာ်, စီၤပၤအခ့အပှၤလီၤ.
\p
\v 10 မ့မ့ၢ်ဝံနၤသၣ်, ဒီးစီၤဘနါယၤ, ဒီးပှၤအဆူၣ်တဖၣ်, ဒီး အဒီပုၢ်ဝဲၢ်စီၤၡလိၤမိၤန့ၣ်တကိးဘၣ်ဝဲဘၣ်.
\p
\v 11 ဒီးစီၤနၤသၣ်ကတိၤတၢ်ဒီး စီၤၡလိၤမိၤအမိၢ်နီၢ်ဘၤသ ရှ့ဘၤ, ဒီးစံးဝဲဒၣ်, နတနၢ်ဟူဘၣ်လၢနီၢ်ဃးကံၤအဖိခွါ စီၤအဒိနံၤယၤကဲစီၤပၤ, ဒီးပကစၢ်စီၤဒၤဝံးတသ့ၣ်ညါ ဘၣ်ဧါ.
\v 12 ဒီးခဲကနံၣ်အံၤဟဲ, ဒုးကူၣ်လၢ်ယၤလၢနၤ, ဒ်သိးနကမၤပူၤဖျဲးနသးသမူ, ဒီးနဖိခွါစီၤၡလိၤမိၤအသး သမူန့ၣ်တက့ၢ်.
\v 13 ဟဲ, ဒီးလဲၤနုာ်ဆူစီၤဒၤဝံးအအိၣ်, ဒီး စံးဘၣ်အီၤ, ယကစၢ်စီၤပၤဧၢ, နဆိၣ်တၢ်ဒီးနကုၢ်ပိာ်မုၣ် ဒီးစံး, နဖိခွါစီၤၡလိၤမိၤကကဲစီၤပၤလၢယလီၢ်ခံ သပှၢ် တၢၢ်ဒီးကဆ့ၣ်နီၤလၢယလီၢ်ပစိာ်န့ၣ်တမ့ၢ်ဘၣ်ဧါ. ဒီး စီၤအဒိနံၤယၤကဲစီၤပၤန့ၣ် မ့ၢ်အဘၣ်မနုၤလဲၣ်.
\v 14 ကွၢ် ကွၢ်, နကတိၤတၢ်ဒီးစီၤပၤအဖၢမုၢ်ဒီး, ယကဟဲစ့ၢ်ကီး လၢနလီၢ်ခံ, ဒီးမၤဂၢၢ်မၤကျၢၤနတၢ်ကတိၤလီၤ.
\p
\v 15 ဒီးနီၢ်ဘၤသရှ့ၤဘၤ လဲနုာ်ဆူစီၤပၤအအိၣ်ဆူဒၢးပူၤ, ဒီးစီၤပၤအသးပှၢ်ဒိၣ်နီၢ်မးလီၤ. ဒီးပှၤရှူန့ၣ်ဖိနီၢ်အဘံၡး န့ၣ်မၤစီၤပၤအခ့အပှၤအတၢ်လီၤ.
\v 16 ဒီးနီၢ်ဘၤသရှ့ၤဘၤ ဆုးလီၤအခိၣ်, ဒီးတီၤလီၤကဒွံကျိာ်လၢစီၤပၤအမဲာ်ညါ, ဒီးစီၤပၤစံးဝဲဒၣ်, ဘၣ်နသးလၢမနုၤလဲၣ်. ဒီးစံးဘၣ်အီၤ, ယကစၢ်ဧၢ,
\v 17 နဆိၣ်တၢ်ဒီးနကုၢ်ပိာ်မုၣ်လၢယွၤနကစၢ် အမဲာ်ညါ, ဒီးနစံး, နဖိခွါစီၤၡလိၤမိၤကကဲစီၤပၤလၢယ လီၢ်ခံသပှၢ်တၢၢ်, ဒီးကဆ့ၣ်နီၤလၢယလီၢ်ပစိာ်လီၤ.
\v 18 ဒီး ခဲကနံၣ်အံၤ, ကွၢ်ကွၢ်, စီၤအဒိနံယၤကဲစီၤပၤ, ဒီးခဲကနံၣ် အံၤယကစၢ်စီၤပၤဧၢ, နတသ့ၣ်ညါဘၣ်.
\v 19 ဒီးမၤသံလံ ဂီၤဖံး, ဒီးဂီၤဖံးဖိအဘီၣ်, ဒီးသိအါအါကလဲာ်, ဒီးကိးန့ၢ် လံစီၤပၤအဖိခွါခဲလၢာ်, ဒီးပှၤလုၢ်တၢ်အဒိၣ်စီၤအ့ဘယၤ သၢ်, ဒီးပှၤသုးမုၢ်အခိၣ်စီၤယိၤအာ်လီၤ. မ့မ့ၢ်နခ့နပှၤစီၤ ၡလိၤမိၤန့ၣ်တကိးဘၣ်ဝဲဘၣ်.
\p
\v 20 ဒီးနဲဒၣ်အံၤယကစၢ်စီၤပၤဧၢ, အံၣ်စရ့လးအမဲာ်ခဲလၢာ် အိၣ်ဝဲလၢနလိၤ, ဒ်သိးလၢယကစၢ်စီၤပၤအလီၢ်ခံန့ၣ် မတၤမတၤကဆ့ၣ်နီၤလၢအလီၢ်ပစိာ်န့ၣ် နကစံးဘၣ် အီၤလီၤ.
\v 21 နမ့ၢ်တမၤဘၣ်ဒ်န့ၣ်ဒီး တုၤယကစၢ်စီၤပၤ ကမံဒီးအပၢ်တဖၣ်ဒီး, တၢ်ကမၤအသးလၢတၢ်ကပာ် ယၤဒီးယဖိခွါလၢပှၤတၢ်ဒဲးဘးဖိလီၤ.
\p
\v 22 ဒီးကွၢ်ကွၢ်, ကတိၤဝဲဒီးစီၤပၤအဖၢမုၢ်ဒီး, ဝံနၤသၣ်ဟဲ နုာ်ဝဲစ့ၢ်ကီးလီၤ.
\v 23 ဒီးပှၤဒုးနဲၣ်စီၤပၤ, ဒီးစံးဝဲဒၣ်, ကွၢ်ကွၢ်, ဝံနၤသၣ်လီၤ. ဒီးဟဲနုာ်ဝဲလၢစီၤပၤအအိၣ်ဒီးတီၤလီၤက ဒွံကျိာ်ကျးလီၤအမဲာ်လၢဟီၣ်ခိၣ်လီၤ.
\p
\v 24 ဒီးစီၤနၤသၣ်စံးဝဲဒၣ်, ယကစၢ်စီၤပၤဧၢ, နစံးလၢစီၤအ ဒိနံၤယၤကကဲစီၤပၤလၢယလီၢ်ခံ, ဒီးကဆ့ၣ်နီၤလၢယ လီၢ်ပစိာ်န့ၣ်စ့ၢ်ကီးဧါ.
\v 25 အဂ့ၢ်ဒ်အံၤ, လဲၤလီၤမုၢ်မဆါ အံၤဒီး မၤသံဂီၤဖံး, ဒီးဂီၤဖံးဖိအဘီၣ်, ဒီးသိအါအါက လဲာ်, ဒီးကိးန့ၢ်စီၤပၤအဖိခွါခဲလၢာ်, ပှၤသုးမုၢ်အခိၣ်တ ဖၣ်, ဒီးပှၤလုၢ်တၢ်အဒိၣ်, စီၤအ့ဘယၤသၢ်, ဒီးကွၢ်ကွၢ်, အဝဲသ့ၣ်တဖၣ်န့ၣ် အီၣ်တၢ်ဒီးအီတၢ်လၢအမဲာ်ညါ, ဒီး စံးဝဲဒၣ်, မ်စီၤအဒိနံၤယၤမူဝဲတက့ၢ်.
\v 26 မ့မ့ၢ်တၢ်လၢယၤ အံၤ, ယဲဒၣ်နခ့နပှၤ, ဒီၤပှၤလုၢ်တၢ်အဒိၣ်စီၤစၤဒိး, ဒီးစီၤ ယဟိၤယဒါအဖိခွါစီၤဘနါယၤ, ဒီးနခ့နပှၤစီၤၡလိၤမိၤ န့ၣ် တကိးဘၣ်ဝဲဘၣ်,
\v 27 ဒီးမ့ၢ်တၢ်တမံၤအံၤမၤအသး လၢယကစၢ်စီၤပၤ, ဒီးမ့ၢ်မတၤမတၤကဆ့ၣ်နီၤလၢယ ကစၢ်စီၤပၤအလီၢ်ပစိာ်လၢအလီၢ်ခံန့ၣ် နတဘိးဘၣ် သ့ၣ်ညါနဲနခ့နပှၤစ့ၢ်ကီးဘၣ်ဧါ.
\p
\v 28 ဒီးစီၤပၤဒၤဝံးစံးဆၢတၢ်, ဒီးစံးဝဲဒၣ်, ကိးန့ၢ်ယၤလၢ နီၢ်ဘၤသရှ့ၤဘၤတက့ၢ်. ဒီးအဝဲဒၣ်ဟဲနုာ်လၢစီၤပၤအ အိၣ်, ဒီးဆၢထၢၣ်လၢစီၤပၤအမဲာ်ညါလီၤ.
\p
\v 29 ဒီးစီၤပၤဆိၣ်တၢ်ဒီးစံးဝဲဒၣ်, ယွၤလၢအပှ့ၤက့ၤယသး လၢကယဲၢ်တၢ်နးတၢ်ဖှီၣ်အပူၤန့ၣ်မူဝဲ,
\v 30 ဒ်ယဆိၣ်တၢ် ဒီးနၤလၢယွၤအံၣ်စရ့လးအကစၢ်အမဲာ်ညါ, ဒီးစံး, နဖိ ခွါစီၤၡလိၤမိၤကကဲထီၣ်စီၤပၤလၢ ယလီၢ်ခံသပှၢ်တၢၢ်, ဒီးကဆ့ၣ်နီၤလၢယလီၢ်ပစိာ် လၢယလီၢ်အသိးန့ၣ်လၢ မုၢ်မဆါတနံၤအံၤယကမၤသပှၢ်တၢၢ်ဒ်န့ၣ်အသိးလီၤ.
\p
\v 31 ဒီးနီၢ်ဘၤသရှ့ၤဘၤဆုးလီၤအခိၣ် ကျးလီၤအမဲာ်လၢ ဟီၣ်ခိၣ်, ဒီးတီၤလီၤကဒွံကျိာ်လၢစီၤပၤအမဲာ်ညါ, ဒီးစံး ဝဲဒၣ်, မ်ယကစၢ်စီၤပၤဒၤဝံးမူဝဲလီၤထူလီၤယိာ်တက့ၢ်.
\p
\v 32 ဒီးစီၤဒၤဝံးစံးဝဲဒၣ်, ကိးန့ၢ်ယၤလၢပှၤလုၢ်တၢ်အဒိၣ် စီၤစၤဒိး, ဒီးဝံနၤသၣ်, ဒီးစီၤယဟိၤယဒါအဖိခွါစီၤဘနါ ယၤတက့ၢ်. ဒီးအဝဲသ့ၣ်ဟဲဆူစီၤပၤအအိၣ်လီၤ.
\p
\v 33 ဒီးစီၤပၤစံးဘၣ်အီၤ, ဟံးန့ၢ်သုကစၢ်အခ့အပှၤအိၣ်ဒီး သု, ဒီးဒုးဒိးယဖိခွါစီၤၡလိၤမိၤလၢယကသ့ၣ်လၤဒၣ် ယဲ, ဒီးဒုးလဲၤအီၤဆူကံဃိၣ်တက့ၢ်.
\v 34 ဒီးမ်ပှၤလုၢ်တၢ်အ ဒိၣ်စီၤစၤဒိး, ဒီးဝံနၤသၣ်ဖှူအီၤလၢစီၤပၤလၢအံၣ်စရ့လး အဖီခိၣ်ဖဲန့ၣ်တက့ၢ်. ဒီးအူကွဲၤ, ဒီးစံး, မ်စီၤပၤၡလိၤမိၤမူ ဝဲတက့ၢ်.
\v 35 ဒီးသုဘၣ်ဟဲထီၣ်လၢအလီၢ်ခံ ဒ်သိးအက ဟဲဆ့ၣ်နီၤလၢယလီၢ်ပစိာ်လီၤ. ဒီးအဝဲဒၣ်ကကဲထီၣ်စီၤပၤလၢယလီၢ်, ဒီးယမၤလိာ်ယဲဒ်သိးအကကဲထီၣ် လၢအံၣ်စရ့လး, ဒီးယူဒၤအခိၣ်လီၤ.
\p
\v 36 ဒီးစီၤယဟိၤယဒါအဖိခွါစီၤဘနါယၤ စံးဆၢစီၤပၤဒီး စံးဝဲဒၣ်, အၤမ့ၣ်, ယကစၢ်စီၤပၤအကစၢ်ယွၤန့ၣ် မ်အစံး ဒ်န့ၣ်အသိးတက့ၢ်.
\v 37 ဒ်ယွၤအိၣ်တ့ၢ်ဝဲဒီးယကစၢ်စီၤပၤ အသိးန့ၣ် မ်အအိၣ်ဒီးစီၤၡလိၤမိၤဒ်န့ၣ်အသိးတက့ၢ်. ဒီး မ်အမၤအလီၢ်ပစိာ်ဒိၣ်န့ၢ် ယကစၢ်စီၤပၤအလီၢ်ပစိာ်န့ၣ် တက့ၢ်.
\p
\v 38 ဒီးပှၤလုၢ်တၢ်အဒိၣ်စီၤစၤဒိး, ဒီးဝံနၤသၣ်, ဒီးစီၤယဟိၤ ယဒါအဖိခွါစီၤဘနါယၤ, ဒီးပှၤကရံသးဖိ, ဒီးပှၤပလ့ သးဖိလဲၤလီၤဝဲ, ဒီးဒုးဒိးစီၤၡလိၤမိၤလၢစီၤဒၤဝံးအက သ့ၣ်လၤ, ဒီးဟဲစိာ်အီၤဆူကံဃိၣ်လီၤ.
\p
\v 39 ဒီးပှၤလုၢ်တၢ်အဒိၣ်စီၤစၤဒိးဟံးန့ၢ် သိအနၢၤတကျီ လၢဒဲပူၤ, ဒီးဖှူစီၤၡလိၤမိၤ, ဒီးပှၤအူကွဲၤ, ဒီးပှၤဂီၢ်မုၢ်ခဲ လၢာ်စံးဝဲဒၣ်, မ်စီၤပၤစီၤၡလိၤမိၤမူဝဲတက့ၢ်.
\v 40 ဒီးပှၤဂီၢ် မုၢ်ခဲလၢာ်ဟဲပိာ်ထီၣ်အခံ, ဒီးပှၤဂီၢ်မုၢ်အူပံ, ဒီးသးခုလၢ တၢ်သးခုဖးဒိၣ်, ဒီးဟီၣ်ခိၣ်တသြီထီၣ်လၢအသီၣ်လီၤ.
\p
\v 41 ဒီးစီၤအဒိနံယၤ, ဒီးကယဲၢ်ပှၤလၢအဒိးကိးအသးခဲ လၢာ်လၢအအိၣ်ဒီးအီၤန့ၣ်နၢ်ဟူဝဲဖဲအအီၣ်တၢ်ဝံၤဝဲ, ဒီး စီၤယိၤအာ်နၢ်ဟူကွဲၤအသီၣ်, ဒီးစံးဝဲဒၣ်, ဝ့ၢ်တၢထီၣ်တၢ လီၤအသီၣ်န့ၣ်မ့ၢ်မနုၤလဲၣ်.
\p
\v 42 ဒီးကတိၤတၢ်အဖၢမုၢ်ဒီး, ကွၢ်ကွၢ်, ပှၤလုၢ်တၢ်အဒိၣ် စီၤအ့ဘယၤသၢ်အဖိခွါစီၤယိနၤသၣ်ဟဲဝဲ, ဒီးစီၤအဒိနံၤ ယၤစံးဘၣ်အီၤ, ဟဲနုာ်တက့ၢ်. အဂ့ၢ်ဒ်အံၤ, နမ့ၢ်ပှၤအ ဝ့ၤ, ဒီးစိာ်တၢ်အကစီၣ်အဂ့ၤလီၤ.
\p
\v 43 ဒီးစီၤယိနၤသၣ်စံးဆၢတၢ် ဒီးစံးဘၣ်စီၤအဒိနံၤယၤ, မ့ၢ်မးပကစၢ်စီၤပၤဒၤဝံး ပာ်လံစီၤၡလိၤမိၤလၢစီၤပၤ လီၤ.
\v 44 ဒီးစီၤပၤမၢလီၤဒီးအီၤလၢ ပှၤလုၢ်တၢ်အဒိၣ်စီၤ စၤဒိး, ဒီးဝံနၤသၣ်, ဒီးစီၤယဟိၤယဒါအဖိခွါစီၤဘနါ ယၤ, ဒီးပှၤကရံသးဖိ, ဒီးပှၤပလ့သးဖိ, ဒီးအဝဲသ့ၣ်တဖၣ် န့ၣ်ဒုးဒိးအီၤလၢစီၤပၤအကသ့ၣ်လၤန့ၣ်,
\v 45 ဒီးပှၤလုၢ် တၢ်အဒိၣ်စီၤစၤဒိး, ဒီးဝံနၤသၣ်န့ၣ်ဖှူအီၤလၢစီၤပၤလၢ ကံဃိၣ်အပူၤ, ဒီးဟဲက့ၤထီၣ်ဖဲန့ၣ်လၢ အသူၣ်ခုသးခု, ဒီးဝ့ၢ်တသြီထီၣ်လီၤ. အန့ၣ်မ့ၢ်တၢ်သီၣ်လၢသုနၢ်ဟူ လီၤ.
\p
\v 46 ဒီးစီၤၡလိၤမိၤဆ့ၣ်နီၤလၢ ဘီဧိၤမုၢ်ဧိၤအလီၢ်ပစိာ်စ့ၢ် ကီးလီၤ.
\v 47 ဒီးစီၤပၤအခ့အပှၤဟဲစံးထီၣ်ပတြၢၤပကစၢ် စီၤပၤဒၤဝံး, ဒီးစံးဝဲဒၣ်, မ်နကစၢ်မၤစီၤၡလိၤမိၤအမံၤဂ့ၤ န့ၢ်နမံၤ, ဒီးမၤအလီၢ်ပစိာ်ဒိၣ်န့ၢ်နလီၢ်ပစိာ်န့ၣ်တက့ၢ်. ဒီးစီၤပၤဘူၣ်ထီၣ်ဘါထီၣ်လၢအလီၢ်မံပူၤလီၤ.
\v 48 ဒီးစီၤ ပၤစံးစ့ၢ်ကီးဒ်အံၤ, ယွၤအံၣ်စရ့လးအကစၢ်လၢအပာ်ပှၤ တဂၤဆ့ၣ်နီၤလၢယလီၢ်ပစိာ်လၢ မုၢ်မဆါတနံၤအံၤ, ဒီး ယမဲာ်ထံၣ်ဘၣ်ဝဲန့ၣ်, မ်အဘၣ်တၢ်စံးထီၣ်ပတြၢၤအီၤ တက့ၢ်.
\p
\v 49 ဒီးပှၤလၢအဒိးကိးအသးလၢ အအိၣ်ဝဲဒီးစီၤအဒိနံၤယၤ ခဲလၢာ်န့ၣ်ပျံၤတၢ်, ဒီးဂဲၤဆၢထၢၣ်, ဒီးလဲၤတၢ်တဂၤအ ကျဲဒၣ်ဝဲ, တဂၤအကျဲဒၣ်ဝဲန့ၣ်လီၤ.
\p
\v 50 ဒီးစီၤအဒိနံၤယၤပျံၤတၢ် လၢစီၤၡလိၤမိၤအဃိ, ဒီးဂဲၤ ဆၢထၢၣ်, ဒီးလဲၤတၢ်, ဒီးဟံးဃာ်တၢ်လုၢ်လီၢ်အနၢၤတ ဖၣ်န့ၣ်လီၤ.
\p
\v 51 ဒီးပှၤဒုးနဲၣ်စီၤၡလိၤမိၤဒီးစံးဝဲဒၣ်, ကွၢ်ကွၢ်, စီၤအဒိနံၤ ယၤပျံၤစီၤၡလိၤမိၤဒီးကွၢ်ကွၢ်, ဟံးဃာ်ဝဲလၢတၢ်လုၢ် လီၢ်အနၢၤတဖၣ်, ဒီးစံးဝဲဒၣ်, မ်စီၤၡလိၤမိၤဆိၣ်တၢ်ဒီး ယၤလၢမုၢ်မဆါတနံၤအံၤလၢအတမၤသံဘၣ်အခ့အပှၤ လၢနးဘၣ်န့ၣ်တက့ၢ်.
\p
\v 52 ဒီးစီၤၡလိၤမိၤစံးဝဲဒၣ်, မ့ၢ်ကဲထီၣ်ပှၤအဂ့ၤအဘၣ်ဒီး အခိၣ်သူတဘိဧိၤတလီၤတဲာ်ဘၣ်ဆူဟီၣ်ခိၣ်ဘၣ်. မ့မ့ၢ် တၢ်အၢမ့ၢ်အိၣ်လၢအပူၤဒီး, ကဘၣ်သံလီၤ.
\p
\v 53 ဒီးစီၤၡလိၤမိၤမၢလီၤတၢ်, ဒီးပှၤဟဲစိာ်လီၤအီၤလၢတၢ် လုၢ်လီၢ်, ဒီးဟဲဝဲ, ဒီးတီၤလီၤကဒွံကျိာ်လၢစီၤၡလိၤမိၤ အမဲာ်ညါ, ဒီးစီၤၡလိၤမိၤစံးဘၣ်အီၤ, လဲၤဆူနဟံၣ်တ က့ၢ်.
\c 2
\cl ၂
\p
\v 1 ဒီးစီၤဒၤဝံးအမုၢ်နံၤလၢအကသံန့ၣ် သုးဘူးအသး, ဒီး မၤလိာ်အဖိခွါစီၤၡလိၤမိၤ, ဒီးစံးဝဲဒၣ်,
\v 2 ယပိာ်ပှၤဟီၣ် ခိၣ်ဖိခဲလၢာ်အကျဲလီၤ. ပာ်ဆူၣ်နသး, ဒီးပာ်ပိာ်ခွါနသး တက့ၢ်.
\v 3 ဒီးကွၢ်ယွၤနကစၢ်အတၢ်ကွၢ်, ဒ်သိးနကပိာ်အ ကျဲတဖၣ်, ဒီးတိၢ်န့ၢ်အတၢ်မၤလိာ်, ဒီးအတၢ်သိၣ်တၢ် သီ, ဒီးအတၢ်စံၣ်ညီၣ်, ဒီးအတၢ်အုၣ်အသး, ဒ်တၢ်ကွဲး အသးလၢစီၤမိၤရှ့အတၢ်သိၣ်တၢ်သီအပူၤ, ဒ်သိးနက ဘီၣ်ထီၣ်ညီထီၣ်လၢကယဲၢ်တၢ်လၢနမၤအီၤ, ဒီးလၢက ယဲၢ်တၢ်လၢနဃၣ်နသးဆူအအိၣ်န့ၣ်တက့ၢ်.
\v 4 ဒ်သိး ယွၤကဒုးအိၣ်ဂၢၢ်ဆိးကျၢၤအတၢ်ကတိၤလၢ အကတိၤ တၢ်လၢယဂ့ၢ်ယကျိၤ, ဒီးစံးဝဲဒၣ်, နဖိနလံၤမ့ၢ်တိၢ်န့ၢ်အ ကျဲဒ်သိးအကလဲၤတၢ်လၢ ယမဲာ်ညါလၢတၢ်မ့ၢ်တၢ်တီ, လၢအသးဒီးဖျၢၣ်ညါ, ဒီးလၢအသးတုၤအလၢာ်ဒီး, (စံး ဝဲဒၣ်,) ပှၤဘၣ်ဃးဒီးနၤလၢအံၣ်စရ့လးအလီၢ်ပစိာ်န့ၣ် တလီၤတူာ်ဘၣ်လီၤ.
\p
\v 5 ဒီးနီၢ်စရူယၤအဖိခွါစီၤယိၤအာ်မၤယၤဒ်လဲၣ်န့ၣ် နသ့ၣ် ညါစ့ၢ်ကီးလီၤ. မၤသံအံၣ်စရ့လးအပှၤသုးမုၢ်အခိၣ်ခံဂၤ, စီၤန့ၢ်အဖိခွါစီၤအဘံန့ၢ်, ဒီးစီၤဃ့သ့ၢ်အဖိခွါစီၤဧမါစၤ, ဒီးမၤသံဝဲ, ဒီးဂၢ်လီၤတၢ်ဒုးသုးအတၢ်သွံၣ်လၢတၢ်ဃူ တၢ်ဖိးအပူၤ, ဒီးပာ်တၢ်ဒုးသုးအတၢ်သွံၣ်လၢအယီၢ်တ ကိးအလိၤလၢအအိၣ်ဝဲလၢအယီၢ်ဒ့, ဒီးလၢအခီၣ်ဖံး ပူၤလၢအအိၣ်ဝဲလၢအခီၣ်န့ၣ်လီၤ.
\p
\v 6 ဒီးမၤတၢ်ဒ်နတၢ်ကူၣ်သ့အသိးန့ၣ်, ဒီးဒုးလဲၤလီၤအ ခိၣ်ဝါဆူပျုၤပူၤအိၣ်ဒီးတၢ်ဃူတၢ်ဖိးတဂ့ၤ.
\p
\v 7 ဒီးမၤဘျုးမၤဖှိၣ်ပှၤကံလဧးဖိ စီၤဘၢ်စံးလဲအဖိခွါတ ဖၣ်, ဒီးဒုးအိၣ်အီၤလၢပှၤလၢအအီၣ်တၢ်လၢနစီၢ်နီၤခိၣ် တဖၣ်အကျါန့ၣ်တက့ၢ်. အဂ့ၢ်ဒ်အံၤ, လၢယဃ့ၢ်လၢန ဒီပုၢ်ဝဲၢ်စီၤအးဘၡါလိၣ်အမဲာ်ညါန့ၣ် ဟဲဝဲဆူယအိၣ် ဒ်န့ၣ်လီၤ.
\p
\v 8 ဒီးကွၢ်ကွၢ်, ပှၤဘံၣ်ယၤမံၣ်ဖိစီၤက့ရၤအဖိခွါစီၤၡံမံၤ ဘၣ်ဃးဒီးဘၤဃူရံၣ်တဂၤလၢ အဆိၣ်အၢယၤလၢတၢ် ဆိၣ်အၢလၢမုၢ်တနံၤလၢ ယလဲၤဆူမၤဃန့ၤအပူၤန့ၣ် အိၣ်ဝဲဒီးနၤလီၤ. ဘၣ်ဆၣ်ဒီးဟဲလီၤသဂၢၢ်ယၤဖဲယၢ်ဒ့ၣ်, ဒီးယဆိၣ်တၢ်ဒီးအီၤလၢယွၤအမဲာ်ညါ, ဒီးစံး, ယတမၤ သံဘၣ်နၤလၢနးဘၣ်.
\v 9 ဒီးခဲကနံၣ်အံၤပာ်အီၤလၢအ တၢ်ဒဲးဘးတအိၣ်ဘၣ်န့ၣ်တဂ့ၤ. အဂ့ၢ်ဒ်အံၤ, နကူၣ်တၢ် သ့နဲ, ဒီးနကမၤအီၤဒ်လဲၣ်ဒ်လဲၣ်န့ၣ်နသ့ၣ်ညါလီၤ. ဒုး လဲၤလီၤအခိၣ်ဝါဆူပျုၤပူၤလၢတၢ်သွံၣ်အပူၤန့ၣ်တက့ၢ်.
\p
\v 10 ဒီးစီၤဒၤဝံးမံဝဲဒီးအပၢ်တဖၣ်, ဒီးပှၤခူၣ်လီၤကွံာ်အီၤလၢ စီၤဒၤဝံးအဝ့ၢ်ပူၤန့ၣ်လီၤ.
\p
\v 11 ဒီးမုၢ်နံၤတဖၣ်လၢ စီၤဒၤဝံးကဲစီၤပၤလၢအံၣ်စရ့လးအ ဖီခိၣ်န့ၣ် မ့ၢ်အနံၣ်လွံၢ်ဆံလီၤ. ကဲစီၤပၤနွံနံၣ်လၢဃ့ ဘြိၣ်အပူၤ, ဒီးကဲစီၤပၤသၢဆံသၢနံၣ်လၢယရူၤၡလ့ၣ် အပူၤလီၤ.
\p
\v 12 ဒီးစီၤၡလိၤမိၤဆ့ၣ်နီၤဝဲလၢ အပၢ်စီၤဒၤဝံးအလီၢ်ပစိာ်, ဒီးအဘီအမုၢ်ဂၢၢ်ထီၣ်ကျၢၤထီၣ်ဒိၣ်မးလီၤ.
\p
\v 13 ဒီးနီၢ်ဃးကံၤအဖိခွါစီၤအဒိနံၤယၤ ဟဲဆူစီၤၡလိၤမိၤ အမိၢ်နီၢ်ဘၤသရှ့ၤဘၤအအိၣ်, ဒီးအဝဲဒၣ်စံးဘၣ်အီၤ, န ဟဲမုာ်မုာ်စ့ၢ်ကီးဧါ. ဒီးစံးဆၢဝဲဒၣ်, မုာ်မုာ်လီၤ.
\v 14 ဒီးစံးဝဲ ဒၣ်, ယကတိၤတၢ်ဒီးနၤအလီၢ်အိၣ်, ဒီးစံးဝဲဒၣ်, ကတိၤ တၢ်တက့ၢ်,
\v 15 ဒီးစံးဝဲဒၣ်, နသ့ၣ်ညါလၢဘီဧိၤမုၢ်ဧိၤမ့ၢ် ယတၢ်လီၤ. ဒီးအံၣ်စရ့လးခဲလၢာ်ပာ်အမဲာ်လၢယလိၤ ဒ်သိးယကကဲထီၣ်စီၤပၤလီၤ. ဒီးဘီဧိၤမုၢ်ဧိၤဃၣ်ကဒါ က့ၤအသး, ဒီးကဲထီၣ်ဝဲလၢယဒီပုၢ်ဝဲၢ်အတၢ်လီၤ. အဂ့ၢ် ဒ်အံၤ, ကဲထီၣ်အတၢ်လၢယွၤလီၤ.
\v 16 ဒီးခဲကနံၣ်အံၤယ ကဃ့တၢ်တမံၤလၢနၤ, ဃၣ်ကွံာ်နမဲာ်တဂ့ၤ. ဒီးအဝဲဒၣ် စံးဘၣ်အီၤ, ကတိၤတၢ်တက့ၢ်.
\p
\v 17 ဒီးစံးဝဲဒၣ်, ကတိၤလၢ်ဒီးစီၤပၤၡလိၤမိၤ, (အဂ့ၢ်ဒ်အံၤ, တဃၣ်ကွံာ်အမဲာ်လၢနၤဘၣ်), ဒ်သိးအကဟ့ၣ်လီၤယၤ လၢပှၤရှူန့ၣ်ဖိနီၢ်အဘံၡးလၢယမါတက့ၢ်.
\p
\v 18 ဒီးနီၢ်ဘၤသရှ့ၤဘၤစံးဝဲဒၣ်, ဂ့ၤလံ, ယကကတိၤတၢ်ဒီး စီၤပၤလၢနဂီၢ်လီၤ.
\p
\v 19 ဒီးနီၢ်ဘၤသရှ့ၤဘၤလဲၤဆူစီၤပၤၡလိၤမိၤအအိၣ် ဒ်သိး အကကတိၤတၢ်လၢ စီၤအဒိနံၤယၤအဂီၢ်, ဒီးစီၤပၤဂဲၤ ဆၢထၢၣ်သဂၢၢ်အီၤ, ဒီးဆုးလီၤအခိၣ်, ဒီးဆ့ၣ်နီၤလၢအ လီၢ်ပစိာ်, ဒီးဒုးပာ်လီၤပှၤလၢလီၢ်ပစိာ်လၢစီၤပၤအမိၢ်အ ဂီၢ်, ဒီးအဝဲဒၣ်ဆ့ၣ်နီၤလၢအစုထွဲလီၤ.
\p
\v 20 ဒီးစံးဝဲဒၣ်, ယဃ့တၢ်ဃ့အဆံးတမံၤလၢနၤ, ဃၣ်ကွံာ် နမဲာ်တဂ့ၤ. ဒီးစီၤပၤစံးဝဲဒၣ်, ဃ့တက့ၢ်, ယမိၢ်ဧၢ, အဂ့ၢ် ဒ်အံၤ, ယတဃၣ်ကွံာ်ယမဲာ်ဘၣ်.
\p
\v 21 ဒီးစံးဝဲဒၣ်, ဟ့ၣ်လီၤပှၤရှူန့ၣ်ဖိနီၢ်အဘံၡးလၢနဒီပုၢ်ဝဲၢ် စီၤအဒိနံၤယၤလၢအမါတက့ၢ်.
\p
\v 22 ဒီးစီၤပၤၡလိၤမိၤစံးဆၢတၢ်, ဒီးစံးဘၣ်အမိၢ်, ဒီးနဃ့ ပှၤရှူန့ၣ်ဖိနီၢ်အဘံၡးလၢစီၤအဒိနံၤယၤအဂီၢ် မ့ၢ်အဘၣ် မနုၤလဲၣ်. ဃ့စ့ၢ်ကီးဘီဧိၤမုၢ်ဧိၤလၢအဂီၢ်တက့ၢ်. အဂ့ၢ် ဒ်အံၤ, အဝဲဒၣ်န့ၣ်မ့ၢ်ယဝဲၢ်လီၤ. ဒီးဃ့လၢအဂီၢ်, ဒီးလၢ ပှၤလုၢ်တၢ်အဒိၣ် စီၤအ့ဘယၤသၢ်အဂီၢ်, ဒီးလၢနီၢ်စရူ ယၤအဖိခွါစီၤယိၤအာ်အဂီၢ်န့ၣ်တက့ၢ်.
\p
\v 23 ဒီးစီၤၡလိၤမိၤဆိၣ်တၢ်လၢယွၤအမဲာ်ညါ, ဒီးစံးဝဲဒၣ်, တၢ်ကတိၤတထံၣ်အံၤ, စီၤအဒိနံၤယၤမ့ၢ်တကတိၤဘၣ် ထီဒါအသးသမူဒၣ်ဝဲဘၣ်ဒီး, မ်ယွၤမၤယၤဒ်န့ၣ်ဒီးအါ န့ၢ်အန့ၣ်တက့ၢ်.
\v 24 ဒီးခဲကနံၣ်အံၤယွၤမူဝဲလၢအဒုးအိၣ် ဂၢၢ်ဆိးကျၢၤယၤ, ဒီးပာ်ထီၣ်ထီယၤလၢယပၢ်စီၤဒၤဝံး အလီၢ်ပစိာ်အဖီခိၣ်, ဒီးမၤယၤလၢဟံၣ်တဖျၢၣ် ဒ်အစံး ပာ်အသိးန့ၣ်, စီၤအဒိနံၤယၤကဘၣ်တၢ်မၤသံအီၤလၢ မုၢ်မဆါတနံၤအံၤလီၤ.
\p
\v 25 ဒီးစီၤပၤၡလိၤမိၤမၢလီၤစီၤယဟိၤယဒါအဖိခွါ စီၤဘ နါယၤ, ဒီးအဝဲဒၣ်ကျီကွံာ်အီၤ, ဒီးသံဝဲလီၤ.
\p
\v 26 ဒီးစီၤပၤစံးဘၣ်ပှၤလုၢ်တၢ်အဒိၣ် စီၤအ့ဘယၤသၢ်, ဟး ထီၣ်ကွံာ်ဆူဧၤနသိး, ဆူနဟီၣ်ခိၣ်အကဝီၤဒၣ်နဲတက့ၢ်. အဂ့ၢ်ဒ်အံၤ, နမ့ၢ်တၢ်သံအပှၤကညီဘၣ်ဆၣ်ဒီး, ယတ ဒုးမၤသံဘၣ်နၤလၢမုၢ်မဆါတနံၤအံၤဘၣ်. အဂ့ၢ်ဒ်အံၤ, နစိာ်ကစၢ်ယွအတလါ လၢယပၢ်စီၤဒၤဝံးအမဲာ်ညါ လီၤ. ဒီးအဂ့ၢ်ဒ်အံၤ, နဘၣ်တၢ်နးတၢ်ဖှီၣ်လၢကယဲၢ်တၢ် နးတၢ်ဖှီၣ်အပူၤလၢအဘၣ်ယပၢ်လီၤ.
\p
\v 27 ဒီးစီၤၡလိၤမိၤဟီထီၣ်ကွံာ်စီၤအ့ဘယၤသၢ်လၢ ပှၤလုၢ် တၢ်အဒိၣ်အလီၢ်လၢယွၤအမဲာ်ညါ, ဒ်သိးအကမၤလၢ ထီၣ်ပှဲၤထီၣ်ယွၤအကလုၢ်ကထါ လၢအကတိၤတၢ်လၢ စီၤဧ့လံၤအပှၤဟံၣ်ဖိအဂ့ၢ်အကျိၤလၢၡံလိၤအပူၤလီၤ.
\p
\v 28 ဒီးတၢ်အကစီၣ်န့ၣ်ဟူဝဲဆူ စီၤယိၤအာ်အအိၣ်လီၤ. အ ဂ့ၢ်ဒ်အံၤ, စီၤယိၤအာ်တဃၣ်ဘၣ်အသးဆူ စီၤအးဘၡါ လိၣ်အလီၢ်ခံဘၣ်ဆၣ်ဒီး, ဃၣ်အသးဆူစီၤအဒိနံၤယၤ အလီၢ်ခံန့ၣ်လီၤ. ဒီးစီၤယိၤအာ်ဃ့ၢ်ဝဲဆူယွၤအဒဲပူၤ, ဒီး ဟံးဃာ်တၢ်လုၢ်လီၢ်အနၢၤတဖၣ်လီၤ.
\p
\v 29 ဒီးပှၤစံးဘၣ်စီၤပၤၡလိၤမိၤ လၢစီၤယိၤအာ်ဃ့ၢ်လံဆူ ယွၤအဒဲပူၤ, ဒီးကွၢ်ကွၢ်, အိၣ်ဝဲလၢတၢ်လုၢ်လီၢ်အဃၢၤ လီၤ. ဒီးစီၤၡလိၤမိၤမၢလီၤစီၤယဟိၤယဒါအဖိခွါစီၤဘ နါယၤ, ဒီးစံးဝဲဒၣ်, လဲၤကျီကွံာ်အီၤတက့ၢ်.
\p
\v 30 ဒီးစီၤဘနါယၤဟဲဆူယွၤအဒဲပူၤ, ဒီးစံးဘၣ်အီၤ, စီၤပၤ စံးတၢ်ဒ်အံၤ, ဟဲထီၣ်တက့ၢ်. ဒီးစံးဝဲဒၣ်, ယတဟဲဘၣ်. ယကသံဖဲအံၤလီၤ. ဒီးစီၤဘနါယၤစိာ်တၢ်ကတိၤန့ၣ် ဆူစီၤပၤအအိၣ်, ဒီးစံးဝဲဒၣ်, စီၤယိၤအာ်စံးဝဲဒ်အံၤ, ဒီးစံး ဆၢယၤဒ်အံၤလီၤ.
\p
\v 31 ဒီးစီၤပၤစံးဘၣ်အီၤ, မၤအီၤဒ်အစံးဝဲအသိးန့ၣ်, ကျီကွံာ် အီၤ, ဒီးခူၣ်လီၤကွံာ်အီၤ, ဒ်သိးနကသုးကွံာ်တၢ်သွံၣ်လၢ အတၢ်ဒဲးဘးတအိၣ်ဘၣ်လၢစီၤယိၤအာ် ဒုးလူလီၤဝဲ န့ၣ်လၢယၤ, ဒီးလၢယပၢ်အပှၤဟံၣ်ဖိန့ၣ်တက့ၢ်.
\v 32 ဒီး ယွၤကဒုးဟဲက့ၤအသွံၣ်လၢအခိၣ်ဒၣ်ဝဲ, ပှၤလၢအကျီ ကွံာ်ပှၤခံဂၤလၢအတီန့ၢ်ဒီးဂ့ၤန့ၢ်အကစၢ်ဒၣ်ဝဲ, ဒီးမၤသံ အီၤလၢနး, (ယပၢ်စီၤဒၤဝံးတသ့ၣ်ညါဘၣ်), အံၣ်စရ့ လးအပှၤသုးမုၢ်အခိၣ်စီၤန့ၢ်အဖိခွါစီၤအဘံန့ၢ်, ဒီးယူ ဒၤအပှၤသုးမုၢ်အခိၣ်စီၤယ့သၢ်အဖိခွါ စီၤဧမါစၤလီၤ.―
\p
\v 33 အသွံၣ်ကဟဲက့ၤဘၣ်စီၤယိၤအာ်အခိၣ် ဒီးအချံအသၣ် အခိၣ်လီၤထူလီၤယိာ်လီၤ. မ့မ့ၢ်လၢစီၤဒၤဝံးအလိၤ, ဒီး လၢအချံအသၣ်အလိၤ, ဒီးလၢအပှၤဟံၣ်ဖိအလိၤ, ဒီး လၢအလီၢ်ပစိာ်အဖီခိၣ်န့ၣ် တၢ်ဃူတၢ်ဖိးကအိၣ်အစိၤ စိၤအဃၣ်ဃၣ်လၢယွၤလီၤ
\p
\v 34 ဒီးစီၤယဟိၤယဒါအဖိခွါ စီၤဘနါယၤလဲၤထီၣ်, ဒီးကျီ ကွံာ်အီၤ, ဒီးမၤသံအီၤ, ဒီးပှၤခူၣ်လီၤကွံာ်အီၤလၢအဟံၣ် ဒၣ်ဝဲလၢပှၢ်လၢ်ကျါန့ၣ်လီၤ.
\p
\v 35 ဒီးစီၤပၤပာ်ထီၣ်စီၤယဟိၤယဒါအဖိခွါ စီၤဘနါယၤ လၢအလီၢ်လၢပှၤသုးမုၢ်အဖီခိၣ်, ဒီးစီၤပၤပာ်ပှၤလုၢ်တၢ် အဒိၣ်စီၤစၤဒိးလၢစီၤအ့ဘယၤသၢ်အလီၢ်န့ၣ်လီၤ.
\p
\v 36 ဒီးစီၤပၤမၢလီၤတၢ် ဒီးကိးန့ၢ်စီၤၡံမံၤ, ဒီးစံးဘၣ်အီၤ, သူၣ်နဟံၣ်လၢယရူၤၡလ့ၣ်အပူၤ, ဒီးအိၣ်ဖဲန့ၣ်တက့ၢ်, ဒီးဟးထီၣ်ဖဲန့ၣ်နီတပူၤတဂ့ၤ.
\v 37 ဒီးမုၢ်တနံၤလၢနဟး ထီၣ်, ဒီးခီဂာ်ထံကျိကံၤဒြိၣ်ဒီး, တၢ်ကမၤအသးလၢ နကသ့ၣ်ညါသပှၢ်တၢၢ်လၢနဘၣ်သံနီၢ်နီၢ်လီၤ. နသွံၣ် ကအိၣ်လၢနခိၣ်ဒၣ်နဲလီၤ.
\p
\v 38 ဒီးစီၤၡံမံၤစံးဆၢစီၤပၤ, တၢ်ကတိၤန့ၣ်ဂ့ၤလံ. ဒ်ယက စၢ်စီၤပၤစံးဝဲအသိးန့ၣ်နခ့နပှၤကမၤဒ်န့ၣ်သိးလီၤ. ဒီးစီၤ ၡံမံၤအိၣ်ဝဲလၢယရူၡလ့ၣ်အပူၤအါနံၤအါသီလီၤ.
\p
\v 39 ဒီးသၢနံၣ်အကတၢၢ်န့ၣ် တၢ်မၤအသးလၢစီၤၡံမံၤအ ကုၢ်ခံဂၤဃ့ၢ်ထီၣ်ကွံာ်ဆူကၤသးအစီၤပၤ စီၤမၤကၤအ ဖိခွါစီၤအၤကံၣ်အအိၣ်, ဒီးပှၤဒုးနဲၣ်စီၤၡံမံၤ, ဒီးစံးဝဲဒၣ်, ကွၢ်ကွၢ်, နကုၢ်နပှၤန့ၣ်အိၣ်ဝဲလၢကၤသးအပူၤလီၤ.
\p
\v 40 ဒီးစီၤၡံမံၤဂဲၤဆၢထၢၣ်, ဒီးဂီၤကၢ်ကသ့ၣ်ယီၤဒီးလဲၤဝဲ ဆူကၤသး, ဆူစီၤအၤကံၣ်အအိၣ်, ဒ်သိးအကဃုန့ၢ်အ ကုၢ်အပှၤလီၤ. ဒီးစီၤၡံမံၤလဲၤတၢ်, ဒီးဟဲစိာ်အကုၢ်အ ပှၤလၢကၤသးအပူၤလီၤ.
\p
\v 41 ဒီးပှၤစံးဘၣ်စီၤၡလိၤမိၤလၢ စီၤၡံမံၤလဲၤထီၣ်လၢယ ရူၡလ့ၣ်ဆူကၤသး, ဒီးဟဲက့ၤကဒါက့ၤဝဲလီၤ.
\v 42 ဒီးစီၤပၤမၢလီၤတၢ်, ဒီးကိးန့ၢ်စီၤၡံမံၤ, ဒီးစံးဘၣ်အီၤ, ယဒုးဆိၣ်နၤလၢယွၤအမဲာ်ညါ, ဒီးယအုၣ်ယသးဒီးနၤ, ဒီးစံး, မုၢ်တနံၤလၢနဟးထီၣ်ကွံာ်, ဒီးလဲၤတၢ်ဖဲအံၤဖဲနုၤန့ၣ်နကသ့ၣ်ညါသပှၢ်တၢၢ်လၢနသံနီၢ်နီၢ်, တမ့ၢ်ဘၣ်ဧါ. ဒီးနစံးဆၢယၤ, တၢ်ကတိၤလၢယနၢ်ဟူန့ၣ်ဂ့ၤလံ.―
\p
\v 43 ဒီးနတတိၢ်န့ၢ်ဘၣ်တၢ်ဆိၣ်ဘၣ်ဃးဒီးယွၤ, ဒီးတၢ်မၤ လိာ်လၢယမၤလိာ်နၤန့ၣ်မ့ၢ်အဘၣ်မနုၤလဲၣ်.
\p
\v 44 ဒီးစီၤပၤစံးဘၣ်စီၤၡံမံၤ, နသ့ၣ်ညါလၢနသးကံၢ်ပူၤက ယဲၢ်တၢ်အၢလၢနမၤယပၢ်စီၤဒၤဝံး, ဒီးယွၤအကဒုးဟဲ က့ၤကဒါက့ၤနတၢ်အၢလၢနခိၣ်ဒၣ်နဲန့ၣ်လီၤ.
\v 45 ဒီးစီၤ ပၤၡလိၤမိၤကဘၣ်တၢ်ဆိၣ်ဂ့ၤအီၤ, ဒီးစီၤဒၤဝံးအလီၢ် ပစိာ်ကအိၣ်ဂၢၢ်ဆိးကျၢၤ လၢယွၤအမဲာ်ညါလီၤစိၤလီၤ ထီလီၤ.
\p
\v 46 ဒီးစီၤပၤမၤလိာ် စီၤယဟိယဒါအဖိခွါစီၤဘနါယၤ, ဒီး အဝဲဒၣ်ဟးထီၣ်, ဒီကျီကွံာ်အီၤ, ဒီးသံဝဲလီၤ. ဒီးဘီဧိၤ မုၢ်ဧိၤဂၢၢ်ဝဲကျၢၤဝဲလၢစီၤၡလိၤမိၤအစုပူၤလီၤ.
\c 3
\cl ၃
\p
\v 1 ဒီးစီၤၡလိၤမိၤဒီသိၣ်ဒီသီဒီး အဲၤကူပတူးအစီၤပၤဖး ရိၤ, ဒီးဟံးန့ၢ်ဖၤရိၤအဖိမုၣ်, ဒီးဟဲစိာ်အီၤဆူစီၤဒၤဝံးအ ဝ့ၢ်ပူၤတုၤအမၤဝံၤအဟံၣ်ဒၣ်ဝဲ, ဒီးယွၤအဟံၣ်, ဒီးဝ့ၢ်ခိၣ် ဒူဝးတရံးယရူၤၡလ့ၣ်လီၤ.
\p
\v 2 ထဲပှၤဂီၢ်မုၢ်လုၢ်တၢ်လၢ တၢ်အလီၢ်ထီၣ်ထီတဖၣ်အ ဖီခိၣ်လီၤ. အဂ့ၢ်ဒ်အံၤ, တၢ်တမၤဒံးဘၣ်ဟံၣ်လၢယွၤအ မံၤအဂီၢ်ဘၣ်တုၤလီၤလၢမုၢ်နံၤတဖၣ်န့ၣ်လီၤ.
\p
\v 3 ဒီးစီၤၡလိၤမိၤအဲၣ်ယွၤ, ဒီးလဲၤတၢ်လၢအပၢ်စီၤဒၤဝံး အတၢ်မၤလိာ်အပူၤ, ထဲအလုၢ်တၢ်ဒီးဆိၣ်ကဲၤတၢ်နၢမူ လၢတၢ်အလီၢ်ထီၣ်ထီတဖၣ်အဖီခိၣ်လီၤ.
\p
\v 4 ဒီးစီၤပၤလဲၤဆူကံးဘိၣ်အပူၤ ဒ်သိးအကလုၢ်တၢ်ဖဲန့ၣ် လီၤ. အဂ့ၢ်ဒ်အံၤ, တၢ်အလီၢ်ထီၣ်ထီဖးဒိၣ်အိၣ်ဝဲဖဲန့ၣ် တပူၤလီၤ. စီၤၡလိၤမိၤလုၢ်ထီၣ်တၢ်လုၢ်မ့ၣ်အူအကထိ လၢတၢ်လုၢ်လီၢ်အဖီခိၣ်လီၤ.
\p
\v 5 ယွၤလီၣ်ဖျါထီၣ်အသးလၢ စီၤၡလိၤမိၤအမဲာ်ညါလၢ တၢ်မံမီၢ်အပူၤလၢမုၢ်နၤလၢကံးဘိၣ်အပူၤလီၤ. ဒီးယွၤ စံးဝဲဒၣ်, ယကဟ့ၣ်လီၤနၤလၢမနုၤလဲၣ်န့ၣ်ဃ့တက့ၢ်.
\p
\v 6 ဒီးစီၤၡလိၤမိၤစံးဝဲဒၣ်, နမၤဘျုးမၤဖှိၣ်ယပၢ်နခ့နပှၤ စီၤဒၤဝံးဒိၣ်ဒိၣ်ကလဲာ်, ဒ်အလဲၤတၢ်လၢနမဲာ်ညါလၢ တၢ်မ့ၢ်တၢ်တီအပူၤ, ဒီးလၢတၢ်တီတၢ်လိၤအပူၤ, ဒီးလၢ အသးလိၤဒီးနၤအသိးန့ၣ် ဒီးနတိၢ်န့ၢ်တၢ်ဘျုးတၢ်ဖှိၣ် ဖးဒိၣ်အံၤလၢအဂီၢ်, ဒီးနဟ့ၣ်လီၤအီၤလၢအဖိခွါလၢအ ဆ့ၣ်နီၤလၢအလီၢ်ပစိာ်အဖီခိၣ် ဒ်လၢမုၢ်မဆါတနံၤအံၤ အသိးန့ၣ်လီၤ.
\v 7 ဒီးခဲကနံၣ်အံၤ, ယွၤကစၢ်ဧၢ, နပာ်လီၤ နခ့နပှၤလၢ စီၤပၤလၢအပၢ်စီၤဒၤဝံးအလီၢ်, ဒီးယမ့ၢ်ဖိ သၣ်အဆံး, ဒီးယလဲၤထီၣ်ဟဲနုာ်န့ၣ် ယတသ့ၣ်ညါ ဘၣ်,
\v 8 ဒီးနခ့နပှၤအိၣ်ဝဲလၢနပှၤဂီၢ်မုၢ်လၢနဃုထၢအီၤ အသးကံၢ်ပူၤ, ပှၤဂီၢ်မုၢ်ဖးဒိၣ်လၢပှၤဂံၢ်အီၤဒွးအီၤတသ့ ဘၣ်, လၢအအိၣ်အါကဲၣ်ဆိးအဃိန့ၣ်လီၤ.
\v 9 မၤသးဒ် န့ၣ်ဒီး ဟ့ၣ်လီၤနခ့နပှၤအသူၣ်ဆးသးဆး, ဒ်သိးအက စံၣ်ညီၣ်နပှၤဂီၢ်မုၢ်, ဒ်သိးအကနီၤဖးတၢ်ဂ့ၤဒီးတၢ်အၢ အဆၢန့ၣ်တက့ၢ်. အဂ့ၢ်ဒ်အံၤ, မ့ၢ်မတၤစံၣ်ညီၣ်ပှၤဂီၢ်မုၢ် ဖးဒိၣ်အံၤကသ့တဂၤလဲၣ်.
\p
\v 10 ဒီးတၢ်ကတိၤန့ၣ် ဂ့ၤဝဲလၢယွၤအမဲာ်လၢစီၤၡလိၤမိၤ ဃ့တၢ်တမံၤန့ၣ်လီၤ.
\p
\v 11 ဒီးယွၤစံးဘၣ်အီၤ, မ့ၢ်နဃ့တၢ်တမံၤအံၤ, ဒီးတဃ့ဘၣ် အါနံၤအါသီလၢနဂီၢ်ဘၣ်, ဒီးတဃ့ဘၣ်တၢ်ထူးတၢ် တီၤလၢနဂီၢ်, ဒီးတဃ့ဘၣ်နဒုၣ်နဒါတဖၣ်အသးသမူ ဘၣ်, ဒီးမ့ၢ်နဃ့သူၣ်ဆးနသးဆးဒ်သိးနကတိၢ်န့ၢ်တၢ် စံၣ်ညီၣ်ဒီး,
\v 12 ကွၢ်ကွၢ်, ယမၤလံတၢ်ဒ်နတၢ်ကတိၤအ သိးန့ၣ်လံ. ကွၢ်ကွၢ်, ယဟ့ၣ်လီၤနၤလၢနသးလၢအကူၣ် တၢ်သ့, ဒီးနသူၣ်ဆးနသးဆး, တုၤပှၤဒ်နၤအသိးတ အိၣ်ဘၣ်လၢနမဲာ်ညါ, ဒီးလၢနလီၢ်ခံန့ၣ် ပှၤတဂဲၤဆၢ ထၢၣ်ဘၣ်ဒ်နၤအသိးဘၣ်.
\v 13 ဒီးယဟ့ၣ်လီၤစ့ၢ်ကီးနၤ လၢတၢ်လၢနတဃ့ဘၣ်, တၢ်ထူးတၢ်တီၤ, ဒီးတၢ်လၤ ကပီၤ, တုၤပှၤလၢစီၤပၤတဖၣ်အကျါန့ၣ် တဒ်သိးဘၣ် ဒီးနၤနီတဂၤဘၣ်တစိၤဒၣ်နၤလီၤ.
\p
\v 14 ဒီးနမ့ၢ်ပိာ်ယကျဲတဖၣ်, ဒီးတိၢ်န့ၢ်ယတၢ်သိၣ်တၢ်သီ, ဒီးယတၢ်မၤလိာ်, ဒ်နပၢ်စီၤဒၤဝံး လဲၤတၢ်အသိးန့ၣ်ဒီး, ယကဒုးအိၣ်ကၢအိၣ်ခိးနၤလီၤ.
\p
\v 15 ဒီးစီၤၡလိၤမိၤဖုသံနီၣ်ထီၣ်, ဒီးကွၢ်ကွၢ်, မ့ၢ်တၢ်မံမီၢ် လီၤ. ဒီးဟဲဝဲဆူယရူၤၡလ့ၣ်, ဒီးဆၢထၢၣ်လၢယွၤအတၢ် အၢၣ်လီၤအီလီၤအတလါအမဲာ်ညါ, ဒီးလုၢ်တၢ်လုၢ်မ့ၣ် အူ, ဒီးတၢ်လုၢ်မၤဃူမၤဖိးတၢ်, ဒီးမၤတၢ်အီၣ်တၢ်အီအ ဘူၣ်လၢအခ့အပှၤခဲလၢာ်အဂီၢ်လီၤ.
\p
\v 16 ဒီးပှၤဃဲသဲမုၣ်ခံဂၤ ဟဲဆူစီၤပၤအအိၣ်, ဒီးဆၢထၢၣ် လၢအမဲာ်ညါလီၤ.
\p
\v 17 ဒီးပိာ်မုၣ်တဂၤစံးဝဲဒၣ်, အိ, ယကစၢ်ဧၢ, ယဲဒၣ်ဒီးပိာ် မုၣ်တဂၤအံၤ, ပအိၣ်ပဆိးလၢဟံၣ်တဖျၢၣ်ဃီ, ဒီးယဆံး စၢ်န့ၢ်ယဖိတဂၤအိၣ်ဒီးအီၤလၢဟံၣ်ပူၤန့ၣ်လီၤ.
\v 18 ဒီးယ ဆံးစၢ်န့ၢ်တၢ်အလီၢ်ခံသၢနံၤတနံၤန့ၣ် တၢ်မၤအသးလၢ ပိာ်မုၣ်တဂၤအံၤ ဆံးစၢ်န့ၢ်တၢ်စ့ၢ်ကီး, ဒီးပအိၣ်တပူၤ ဃီ, ဒီးပှၤတမှံၤတအိၣ်ဘၣ်ဒီးပှၤဘၣ်, အိၣ်ထဲပဝဲဒၣ်ခံ ဂၤလၢဟံၣ်ပူၤလီၤ.
\v 19 ဒီးပိာ်မုၣ်တဂၤအံၤ အဖိသံဝဲလၢ မုၢ်နၤလီၤ. အဂ့ၢ်ဒ်အံၤ, ကျံၤသံဘၣ်အီၤလီၤ.
\v 20 ဒီးဂဲၤဆၢ ထၢၣ်ဝဲလၢဖးဖီမုၢ်, ဒီးဟံးန့ၢ်ယဖိလၢယကပၤထံး, ဒီး နကုၢ်ပိာ်မုၣ်မံသပ့ၤ, ဒီးပာ်ဝဲလၢအသးနါပှၢ်, ဒီးပာ်အ ဖိသံတဂၤလၢယသးနါပှၢ်အပူၤလီၤ.
\v 21 ဒီးမုၢ်ဆ့ၣ်ထီၣ် န့ၣ် ယဂဲၤဆၢထၢၣ်ဒ်သိးယကဒုးအီၣ်နုၢ်ယဖိ, ဒီးကွၢ်, သံလံဝဲလံ. ဒီးလၢမုၢ်ဂီၤန့ၣ်ယကွၢ်ထံကွၢ်ဆး, ဒီးကွၢ် ကွၢ်, တမ့ၢ်ဘၣ်ယဖိလၢယဆံးစၢ်န့ၢ်အီၤဘၣ်.
\p
\v 22 ဒီးပိာ်မုၣ်အဝဲတဂၤစံးဝဲဒၣ်, တမ့ၢ်ဘၣ်. ဖိလၢအမူတ ဂၤမ့ၢ်ယဖိ, ဒီးတၢ်အသံတဂၤန့ၣ်မ့ၢ်နဖိလီၤ. ဒီးအဝဲတ ဂၤန့ၣ်စံးဝဲဒၣ်, တမ့ၢ်ဘၣ်. တၢ်အသံမ့ၢ်နဖိ, ဒီးဖိလၢအ မူတဂၤမ့ၢ်ယဖိလီၤ. ဒီးကတိၤဝဲဒ်န့ၣ်လၢစီၤပၤအမဲာ် ညါလီၤ.
\p
\v 23 ဒီးစီၤပၤစံးဝဲဒၣ်, အဝဲတဂၤစံးဝဲ, တၢ်လၢအမူဝဲန့ၣ်မ့ၢ် ယဖိ, ဒီးနဲနဖိမ့ၢ်တၢ်သံလီၤ. ဒီးအဝဲတဂၤစံးဝဲ, တမ့ၢ် ဘၣ်. နဖိမ့ၢ်တၢ်သံ, ဒီးယဖိမ့ၢ်တၢ်လၢအမူတဂၤန့ၣ်လီၤ.
\p
\v 24 ဒီၤစီၤပၤစံးဝဲဒၣ်, ဟဲစိာ်န့ၢ်ယၤလၢနးတဘ့ၣ်တက့ၢ်. ဒီးပှၤဟဲစိာ်နးတဘ့ၣ်ဆူစီၤပၤအမဲာ်ညါလီၤ.
\p
\v 25 ဒီးစီၤပၤစံးဝဲဒၣ်, ဖှဲးသ့ၣ်ဖးဖိသၣ်လၢအမူန့ၣ်ခံခီ, ဒီး ဟ့ၣ်လီၤအီၤတဂၤတခီတဂၤတခီတက့ၢ်.
\p
\v 26 ဒီးပိာ်မုၣ်လၢဖိသၣ်လၢအမူဝဲ မ့ၢ်အတၢ်တဂၤန့ၣ်က တိၤတၢ်ဒီးစီၤပၤ, (အဂ့ၢ်ဒ်အံၤ, အသးအိၣ်အဖိ,) ဒီးစံး ဝဲဒၣ်, ယကစၢ်ဧၢဟ့ၣ်လီၤအီၤလၢဖိသၣ်လၢအမူဝဲ, ဒီး မၤသံအီၤလ့ၤတက့ၤတဂ့ၤ. ဒီးအဝဲတဂၤန့ၣ်စံးဝဲဒၣ်, ယ တၢ်ဂ့ၤဂ့ၤ, နတၢ်ဂ့ၤဂ့ၤ, မ်အသုတမ့ၢ်တဂ့ၤ. ဖှဲးသ့ၣ်ဖး အီၤတက့ၢ်.
\p
\v 27 ဒီးစီၤပၤစံးဆၢတၢ်ဒီးစံးဝဲဒၣ်, ဟ့ၣ်လီၤအီၤလၢဖိသၣ် လၢအမူဝဲတက့ၢ်. ဒီးမၤသံအီၤလ့ၤတက့ၤတဂ့ၤ. အဝဲဒၣ် န့ၣ်မ့ၢ်အမိၢ်လီၤ.
\p
\v 28 ဒီးအံၣ်စရ့လးခဲလၢာ်နၢ်ဟူတၢ်စံၣ်ညီၣ် လၢစီၤပၤစံၣ် ညီၣ်ဝဲ, ဒီးပျံၤစီၤပၤလီၤ. အဂ့ၢ်ဒ်အံၤ, ထံၣ်ဘၣ်ဝဲလၢယွၤ အတၢ်ကူၣ်သ့အိၣ်ဒီးအီၤ, ဒ်သိးအကစံၣ်ညီၣ်တၢ်လီၤ.
\c 4
\cl ၄
\p
\v 1 ဒီးစီၤပၤၡလိၤမိၤကဲစီၤပၤလၢ အံၣ်စရ့လးခဲလၢာ်အဖီ ခိၣ်လီၤ.
\p
\v 2 ဒီးအအံၤမ့ၢ်အပဒိၣ်ဖးဒိၣ်လၢအအိၣ်ဒီးအီၤလီၤ. ပှၤ လုၢ်တၢ်အဒိၣ်စီၤစၤဒိးအဖိခွါစီၤဧစၤရယၤ,
\v 3 ဒီးစီၤၡံၡၤ အဖိခွါစီၤအလံၤဃိရ့ာ်, ဒီးစီၤအဃံယၤမ့ၢ်ပှၤကွဲးလံာ်, စီၤအဃံလူးအဖိခွါစီၤယဟိၡဖးမ့ၢ်ပှၤကွဲးနီၣ်တၢ်,
\v 4 ဒီး စီၤယဟိၤယဒါအဖိခွါ စီၤဘနါယၤအိၣ်ဝဲလၢပှၤသုးမုၢ် အဖီခိၣ်, ဒီးစီၤစၤဒိး, ဒီးစီၤအ့ဘယၤသၣ်မ့ၢ်ပှၤလုၢ်တၢ် အဒိၣ်လီၤ.
\v 5 ဒီးစီၤနၤသၣ်အဖိခွါ စီၤဧစၤရယၤအိၣ်ဝဲ လၢပဒိၣ်တဖၣ်အဖီခိၣ်, ဒီးစီၤနၤသၣ်အဖိခွါစီၤစၤဘူး မ့ၢ်ပဒိၣ်ဖးဒိၣ်အဒိၣ်ကတၢၢ်, စီၤပၤအတံၤသကိးလီၤ.―
\p
\v 6 ဒီးစီၤအဃံၡၢ်အိၣ်ဝဲလၢ ပှၤဟံၣ်ဖိအဖီခိၣ်, ဒီးစီၤဧၤဘ ဒါအဖိခွါစီၤအဒိၤနံရၣ်အိၣ်ဝဲလၢ တၢ်ဟ့ၣ်သွဲအဖီခိၣ် လီၤ.
\p
\v 7 ဒီးစီၤၡလိၤမိၤအိၣ်ဒီးအပဒိၣ်ဖးဒိၣ်တဆံခံဂၤ လၢအံၣ် စရ့လးခဲလၢာ်အဖီခိၣ်, လၢအကတဲာ်ကတီၤစီၤပၤဒီး အပှၤဟံၣ်ဖိအတၢ်အီၣ်တၢ်အီလီၤ. တနံၣ်အတီၢ်ပူၤန့ၣ် ကတဲာ်ကတီၤတၢ်တဂၤတလါတဂၤတလါစုာ်စုာ်လီၤ.
\p
\v 8 ဒီးအအံၤမ့ၢ်အမံၤ, စီၤဃူၢ်အဖိခွါလၢကစၢၢ်အ့ဖရဲၣ်အလိၤ,
\v 9 စီၤဒ့က့ၢ်အဖိ ခွါလၢမၤကးအပူၤ, ဒီးလၢၡလးဘံၣ်အပူၤ, ဒီးဘ့ၤသရှ့ မ့ၣ်အပူၤ, ဒီးအ့လိၣ်ဘ့ၤသဃၤနၣ်အပူၤ,
\v 10 စီၤဃ့စ့းအ ဖိခွါလၢအရူဘိးအပူၤ, အဝဲဒၣ်အိၣ်ဒီးစိကိၤ, ဒီးကီၢ်ဃ့ ဖ့ၢ်ဒီဘ့ၣ်ညါ,
\v 11 ဒီးစီၤအဘံနဒာ်အဖိခွါလၢဒိၢ်အကီၢ်ပူၤ ဒီဘ့ၣ်ညါ, အဝဲန့ၢ်ဘၣ်စီၤၡလိၤမိၤအဖိမုၣ်နီၢ်တၤဖးလၢ အမါ,
\v 12 စီၤအဃံလူးအဖိခွါစီၤဘၤနါအိၣ်ဒီးတၤနးဒီး မကံးဒိၤ, ဒီးဘ့ၤသၡၣ်လၢအအိၣ်လၢ စြတၤနၤအဃၢၤ, လၢယံးစရ့လးအဖီလာ် လၢဘ့ၤသၡၣ်ပၢၢ်လၢအၤဘ့ လးမဃိလး, ပၢၢ်လၢယးနၣ်ဝၢ်ဘးခီလီၤ.
\v 13 စီၤက့ဘ့ၢ် အဖိခွါလၢရၤမိးကံးလဧးအပူၤ, အဝဲဒၣ်အိၣ်ဒီးစီၤမနၤ ရှ့အဖိခွါစီၤယၤအံၢ်အဝ့ၢ်တဖၣ် လၢအအိၣ်ဝဲလၢကံး လဧးအပူၤ, ဒီးအဝဲဒၣ်အိၣ်စ့ၢ်ကီးဒီးကီၢ်အၢ်ကိးလၢအ အိၣ်ဝဲလၢဘၤၡၣ်အပူၤ, ဝ့ၢ်ဖးဒိၣ်ဃုဆံအိၣ်ဒီးအခိၣ်ဒူ, ဒီးတြဲၤအနီၣ်ဘိတိၢ်လီၤ.
\v 14 စီၤဧံးဒိၤအဖိခွါစီၤအဃံနဒာ် အိၣ်ဒီးမၤဃန့ၤ,
\v 15 ဒီးစီၤအဃံမ့ၤဧးအိၣ်ဝဲလၢနးသၤလံ အပူၤ, အဝဲဒၣ်စ့ၢ်ကီးန့ၢ်ဘၣ် စီၤၡလိၤမိၤအဖိမုၣ်နီၢ်ဘၤ စမးလၢအမါလီၤ.
\v 16 ဒီးစီၤဃူၡဲၤအဖိခွါစီၤဘၤနါအိၣ်ဝဲ လၢအၤရှ့ၢ်အပူၤ, ဒီးလၢဧၤလိးအပူၤ,
\v 17 ဒီးစီၤပၤရူၤအဖိ ခွါစီၤယဟိၡဖးလၢယးစၣ်ကၢ်အပူၤ,
\v 18 စီၤအ့လၤအဖိ ခွါစီၤၡံးမံၤလၢဘံၣ်ယၤမံၣ်အပူၤ,
\v 19 ဒီးစီၤအူရံၤယၤအဖိ ခွါစီၤက့ဘ့ၢ်လၢကီၢ်ကံးလဧၤအပူၤ, ပှၤအမိၢ်ဖိအစီၤပၤ စံဃိၣ်အကီၢ်, ဒီးဘၤၡၣ်အစီၤပၤဧိာ်, ဒီးအဝဲဒၣ်မ့ၢ်ပဒိၣ် တဂၤဧိၤလၢကီၢ်တဘ့ၣ်န့ၣ်လီၤ.
\p
\v 20 ယူဒၤဒီးအံၣ်စရ့လးန့ၣ် အါဝဲဒ်မဲးဧိၤဟီၣ်ဧိၤလၢပီၣ် လဲၣ်နံၤအသိးန့ၣ်ဒီးအီၣ်ဝဲ, ဒီးအီဝဲ, ဒီးသးခုဝဲလီၤ.
\p
\v 21 ဒီးစီၤၡလိၤမိၤကဲစီၤပၤလၢ ဘီမုၢ်ခဲလၢာ်အဖီခိၣ်လၢ အအိၣ်ဝဲလၢထံမိၢ်ပှၢ်ပၢၢ်လၢပှၤဖလ့ၡသးဖိအကီၢ်, ဒီး ပၢၢ်လၢအဲၤကူပတူးအဃၢၤလီၤ. ဒီးပှၤဟဲစိာ်ဝဲလၢခိၣ် ဖးတဖၣ်, ဒီးမၤစီၤၡလိၤမိၤအတၢ်တစိၤဒၣ်အီၤလီၤ.
\p
\v 22 ဒီးစီၤၡလိၤမိၤအတၢ်အီၣ်လၢ မုၢ်တနံၤအဂီၢ်န့ၣ်မ့ၢ်ကိၣ် ကမူၣ်ပြံကဒံအကိၢ်သၢဆံ, ဒီးကိၣ်ကမူၣ်အကိၢ်ဃု ဆံ,
\v 23 ဂီၤဖံးဘီၣ်ဆံဆဲၣ်ဒု, ဒီးဂီၤဖံးလၢတဖုအကျါခံ ဆံ, ဒီးသိတကယၤ, ဒီးတၤယုၢ်, ဒီးတၤဟိစဘံ, ဒီးတၤ ယုၢ်ယးပမိၢ်, ဒီးထိၣ်ဖိလံၣ်ဖိအဘီၣ်လီၤ.
\p
\v 24 အဂ့ၢ်ဒ်အံၤ, ပၢတၢ်လၢကီၢ်ဒီဘ့ၣ်ညါလၢ အအိၣ်ဝဲလၢ ထံမိၢ်ပှၢ်အအံၤတခီလၢတံပစၤပၢၢ်လၢဂါစၤ, လၢက ယဲၢ်စီၤပၤအဖီခိၣ်, အိၣ်လၢထံမိၢ်ပှၢ်အအံၤတခီလီၤ. ဒီး တၢ်ဃူတၢ်ဖိးအိၣ်ဝဲလၢ အကီၢ်အဃၢၤတပူၤလၢ်လၢ် ဝးတရံးဝဲလီၤ.
\p
\v 25 ဒီးလၢစီၤၡလိၤမိၤအမုၢ်နံၤခဲလၢာ်န့ၣ် ယူဒၤဒီးအံၣ်စ ရ့လးအိၣ်ခၢၣ်သနၢၢ်, ပှၤအိၣ်ဝဲလၢစပံးမုၢ်, ဒီးပှၤအိၣ်ဝဲ လၢအချၢၣ်ဒၢအဖီလာ်စုာ်စုာ်လၢဒၣ် ပၢၢ်လၢဘ့ၢ်ၡဘၤ လီၤ.
\p
\v 26 ဒီးစီၤၡလိၤမိၤအိၣ်ဝဲဒီးကသ့ၣ်အဒၢလွံၢ်ကထိ လၢအ လ့ၣ်ကဟၣ်အဂီၢ်, ဒီးပှၤကသ့ၣ်သုးဖိတကလးခံကထိ လီၤ.
\p
\v 27 ဒီးပဒိၣ်ဖးဒိၣ်တဖၣ်န့ၣ် ကတဲာ်ကတီၤတၢ်အီၣ်လၢ စီၤပၤၡလိၤမိၤအဂီၢ်, ဒီးလၢကယဲၢ်ပှၤလၢအဟဲဝဲဆူစီၤ ပၤၡလိၤမိၤအစီၢ်နီၤခိၣ်အဂီၢ်လီၤ. တဂၤလၢအလါဒၣ်ဝဲ တဘ့ၣ်အပူၤန့ၣ်, ဒီးတၢ်လၢအတအါဘၣ်တမံၤမံၤန့ၣ် တအိၣ်ဘၣ်နီတမံၤဘၣ်.
\p
\v 28 ဒီးပှၤဟဲစိာ်ဘုမုယီၤ, ဒီးလီၢ်ဧိၤဒံးဧိၤလၢကသ့ၣ်, ဒီး ကသ့ၣ်အချ့တဖၣ်အဂီၢ်ဆူအလီၢ်ဖဲန့ၣ်, တဂၤဒ်တၢ် စံၣ်ညီၣ်အီၤအသိးန့ၣ်စုာ်စုာ်လီၤ.
\p
\v 29 ဒီးယွၤဟ့ၣ်လီၤစီၤၡလိၤမိၤလၢအတၢ်ကူၣ်သ့, ဒီးအ သူၣ်ဆးသးဆးဒိၣ်ဒိၣ်ကလဲာ်, ဒီးအသးဖးလဲၢ်, ဒ်မဲးဧိၤ ဟီၣ်ဧိၤလၢပီၣ်လဲၣ်နံၤအသိးန့ၣ်လီၤ.
\p
\v 30 ဒီးစီၤၡလိၤမိၤအတၢ်ကူၣ်သ့ ဒိၣ်န့ၢ်ပှၤမုၢ်ထီၣ်ဖိအတၢ် ကူၣ်သ့, ဒီးအဲၤကူပတူးအတၢ်ကူၣ်သ့ခဲလၢာ်န့ၣ်တ က့ၢ်လီၤ.
\v 31 ဒီးအကူၣ်တၢ်သ့ဂ့ၤန့ၢ်ပှၤကညီခဲလၢာ်, ဂ့ၤ န့ၢ်ပှၤအ့စရၤဃးဖိစီၤအ့သၣ်, ဒီးစီၤဟ့မၣ်, ဒီးစီၤကးလ ကိးလး, ဒီးစီၤဒၢ်ဒၤ, စီၤမၤဃိလးအဖိခွါတဖၣ်န့ၣ်တ က့ၢ်လီၤ. ဒီးအမံၤဟူထီသါလီၤလၢကယဲၢ်ပှၤကလုာ်ခဲ လၢာ်အကျါဝးတရံးဝဲလီၤ.
\p
\v 32 ဒီးကတိၤဒိတၢ်အထံၣ်သၢကထိ, ဒီးအလံာ်ထါန့ၣ် အိၣ်ဝဲတကထိယဲၢ်တီၤလီၤ.
\p
\v 33 ဒီးကတိၤတၢ်လၢသ့ၣ်အဂ့ၢ်အကျိၤလၢ သ့ၣ်ဆှိးအ့ရ့း အိၣ်ဝဲလၢ လဘၤနိၣ်ပၢၢ်လၢသ့ၣ်ကဖျီၣ်အ့စိၤလၢအမဲ ထီၣ်လၢတၢ်ဒူၣ်အလိၤလီၤ. ဒီးကတိၤဝဲလၢဆၣ်ဖိကီၢ် ဖိအဂ့ၢ်အကျိၤ, ဒီးလၢထိၣ်ဖိလံၣ်ဖိအဂ့ၢ်အကျိၤ, ဒီးလၢ တၢ်စွါအဂ့ၢ်အကျိၤ, ဒီးလၢဒ့ၣ်ဧိၤညၣ်ဧိၤအဂ့ၢ်အကျိၤ လီၤ.
\p
\v 34 ဒီးပှၤဟဲဝဲလၢပှၤကလုာ်ခဲလၢာ်အကျါ ဒ်သိးအကနၢ် ဟူစီၤၡလိၤမိၤအတၢ်ကူၣ်သ့, လၢကယဲၢ်ဟီၣ်ခိၣ်အစီၤ ပၤအအိၣ်လၢအနၢ်ဟူတ့ၢ်လၢ အတၢ်ကူၣ်သ့အဂ့ၢ်အ ကျိၤလီၤ.
\c 5
\cl ၅
\p
\v 1 ဒီးစိၢ်အစီၤပၤဃံရၣ် မၢလီၤအခ့အပှၤဆူစီၤၡလိၤမိၤ အအိၣ်လီၤ. (အဂ့ၢ်ဒ်အံၤ, နၢ်ဟူဝဲလၢပှၤဖှူတ့ၢ်အီၤလၢ စီၤပၤလၢအပၢ်အလီၢ်လီၤ.) အဂ့ၢ်ဒ်အံၤ, စီၤဃံရၣ်န့ၣ်မ့ၢ် ပှၤလၢအအဲၣ်စီၤဒၤဝံးတဘိယူၢ်ဃီလီၤ.
\p
\v 2 ဒီးစီၤၡလိၤမိၤမၢလီၤတၢ်ဆူ စိၤဃံရၣ်အအိၣ်ဒီးစံးဝဲ ဒၣ်,
\v 3 နသ့ၣ်ညါလၢယပၢ်စီၤဒၤဝံးမၤဟံၣ်လၢယွၤအက စၢ်အမံၤအဂီၢ်တသ့ဘၣ်လၢ တၢ်ဒုးသုးလၢအအိၣ်ဝးတ တရံးအီၤအဃိ တုၤလီၤယွၤပာ်လီၤအီၤလၢအခီၣ်ညါ သးအဖီလာ်လီၤ.
\v 4 ဒီးခဲကနံၣ်အံၤယွၤဒုးအိၣ်ဘှံးယၤ ကိးခီဒဲး, ဒီးတၢ်အဒုၣ်အဒါတအိၣ်ဘၣ်, ဒီးပှၤတဘၣ် တၢ်အၢဘၣ်လီၤ.
\v 5 ဒီးကွၢ်ကွၢ်, ယစံးလၢယကမၤဟံၣ် လၢယွၤယကစၢ်အမံၤအဂီၢ်, ဒ်ယွၤကတိၤတၢ်ဒီးယပၢ် စီၤဒၤဝံးအသိး, ဒီးစံးဝဲဒၣ်, နဖိခွါလၢယကပာ်လၢနလီၢ် ပစိာ်လၢနလီၢ်တဂၤန့ၣ် ကမၤဟံၣ်လၢယမံၤအဂီၢ်အဝဲ ဒၣ်လီၤ.
\v 6 ဒီးခဲကနံၣ်အံၤမၤလိာ်တၢ်လၢပှၤကကူၣ်သ့ၣ် ဆှိအ့ရ့းလၢလဘၤနိၣ်အလိၤလၢယဂီၢ်တက့ၢ်. ဒီးယ ခ့ယပှၤကအိၣ်ဒီးနခ့နပှၤ, ဒီးယကဟ့ၣ်နၤလၢနခ့နပှၤ အဘူးအလဲ, ဒ်ကယဲၢ်တၢ်လၢ နကစံးတၢ်အသိးန့ၣ် လီၤ. အဂ့ၢ်ဒ်အံၤနသ့ၣ်ညါလၢပှၤစိးပျၤသ့ၣ်ဒ်ပှၤစံဒိၣ် ဖိအသိးတအိၣ်ဘၣ်လၢပကျါဘၣ်.
\p
\v 7 ဒီးတုၤစီၤဃံရၣ်နၢ်ဟူ စီၤၡလိၤမိၤအတၢ်ကတိၤဒီး, တၢ်မၤအသးလၢအသးခုဒိၣ်ဒိၣ်ကလဲာ်, ဒီးစံးဝဲဒၣ်, ယွၤ လၢအဟ့ၣ်လီၤစီၤဒၤဝံးအဖိခွါ လၢအကူၣ်တၢ်သ့လၢ ပှၤဂီၢ်မုၢ်ဖးဒိၣ်အံၤအဖီခိၣ်န့ၣ် မ်အဘၣ်တၢ်စံးထီၣ်ပ တြၢၤအီၤတက့ၢ်.
\p
\v 8 ဒီးစီၤဃံရၣ်မၢလီၤတၢ်ဆူစီၤၡလိၤမိၤအအိၣ်, ဒီးစံးဝဲ ဒၣ်, ယနၢ်ဟူတၢ်လၢနမၢလီၤတၢ်ဆူယအိၣ် အဂ့ၢ်အ ကျိၤ, ဒီးယကမၤကယဲၢ်တၢ်လၢအဘၣ်နသးလၢသ့ၣ် ဆှိအ့ရ့း, ဒီးသ့ၣ်ဆှိန့ၣ်ခဲလၢာ်လီၤ.
\v 9 ယခ့ယပှၤကဟဲ စိာ်အီၤလၢလဘၤနိၣ်ပၢၢ်လၢပီၣ်လဲၣ်, ဒီးယကဆှၢအီၤ လၢပီၣ်လဲၣ်ပူၤလၢထိတုၤအလီၢ်ဖဲနကဒုးနဲၣ်ယၤ, ဒီးယ ကမၢအထိးထီၣ်ဖဲန့ၣ်, ဒီးနကဟံးန့ၢ်အီၤ, ဒီးနမ့ၢ်ဟ့ၣ် တၢ်အီၣ်လၢယပှၤဟံၣ်ဖိဒီး, နကမၤတၢ်လၢအဘၣ်ယ သးလီၤ.
\p
\v 10 ဒီးစီၤဃံရၣ်ဟ့ၣ်လီၤစီၤၡလိၤမိၤလၢ သ့ၣ်ဆှိအ့ရ့းတ တဖၣ်ဒီးသ့ၣ်ဆှိတဖၣ်, ကယဲၢ်တၢ်လၢအဘၣ်အသး လီၤ.
\p
\v 11 ဒီးစီၤၡလိၤမိၤဟ့ၣ်လီၤစီၤဃံရၣ်လၢ ဘုကၠူၣ်အကိၢ် ခံကလးလၢအပှၤဟံၣ်ဖိအတၢ်အီၣ်အဂီၢ်, ဒီးသိဆှံအ ကိၢ်ခံဆံလီၤ. စီၤၡလိၤမိၤဟ့ၣ်လီၤဝဲလၢစီၤဃံရၣ်တနံၣ် ဘၣ်တနံၣ်ဒ်န့ၣ်လီၤ.
\p
\v 12 ဒီးယွၤဟ့ၣ်လီၤစီၤၡလိၤမိၤလၢ တၢ်ကူၣ်သ့ဒ်အစံးပာ် တၢ်အသိးန့ၣ်, ဒီးစီၤဃံရၣ်ဒီးစီၤၡလိၤမိၤအိၣ်ဃူလိာ်ဖိး လိာ်အသး, ဒီးအၢၣ်လီၤအီလီၤလိာ်အသးခံဂၤလိာ်လီၤ.
\p
\v 13 ဒီးစီၤပၤၡလိၤမိၤ မၢပှၤမၤတၢ်လၢအဟ့ၣ်သွဲအလီၢ်, ဒီးတၢ်လၢအမၤဝဲန့ၣ်မ့ၢ်ပှၤကညီသၢကလးလီၤ.
\v 14 ဒီးမၢ လီၤအီၤဆူလဘၤနိၣ်, တလါပှၤကညီတကလး, တလါ ပှၤကညီတကလးဒ်အတီၤအသိးန့ၣ်လီၤ. အိၣ်ဝဲလၢ လဘၤနိၣ်အလိၤတလါ, ဒီးအိၣ်ဝဲလၢဟံၣ်ပူၤခံလါ, ဒီး စီၤအဒိၤနံရၣ်အိၣ်ဝဲလၢ ပှၤမၤတၢ်လၢအဟ့ၣ်သွဲအလီၢ် အဖီခိၣ်လီၤ.
\p
\v 15 ဒီးစီၤၡလိၤမိၤအိၣ်ဒီးပှၤဝံတၢ်ယိးတၢ် နွံကလးလၢအ ဝံတၢ်ယိးတၢ်, ဒီးပှၤလၢအကူာ်သ့ၣ်လၢကစၢၢ်လိၤအိၣ် ဝဲဃိးကလးလီၤ.
\v 16 ဒီးလၢစီၤၡလိၤမိၤအပဒိၣ်ဖးဒိၣ်လၢ အအိၣ်ဝဲလၢတၢ်မၤအဖီခိၣ်အမဲာ်ညါန့ၣ် ပဒိၣ်အိၣ်သၢ ကထိသၢကယၤလၢအပၢပှၤလၢအမၤတၢ်လီၤ.
\p
\v 17 ဒီးစီၤပၤမၤလိာ်တၢ်, ဒီးပှၤဟဲစိာ်လၢၢ်ဖးဒိၣ်, ဒီးလၢၢ် လၢအလုၢ်ဒိၣ်ပှ့ၤဒိၣ်, လၢၢ်စိးပျၤအသးတဖၣ်န့ၣ် ဒ်သိး အကပာ်လီၤဟံၣ်အခီၣ်ထံးန့ၣ်လီၤ.
\v 18 ဒီးစီၤၡလိၤမိၤအ ပှၤမၤတၢ်သ့, ဒီးစီၤဃံရၣ်အပှၤမၤတၢ်သ့, ဒီးပှၤဃီလၢၢ် တဖၣ်န့ၣ်စိးပျၤဝဲ, ဒီးကတဲာ်ကတီၤသ့ၣ်ဒီးလၢၢ်ဒ်သိး အကမၤဟံၣ်န့ၣ်လီၤ.
\c 6
\cl ၆
\p
\v 1 ဒီးလၢပှၤအံၣ်စရ့လးဟဲထီၣ်လၢ ကီၢ်အဲၤကူပတူးအ လီၢ်ခံအနံၣ်လွံၢ်ကယၤဃိးဆံနံၣ်တနံၣ် လၢစီၤၡလိၤမိၤ ကဲစီၤပၤလၢအံၣ်စရ့လးအဖီခိၣ် လွံၢ်နံၣ်တနံၣ်လၢလါ စံာ်အပူၤလၢအမ့ၢ်လါခံလါတလါန့ၣ် တၢ်မၤအသး လၢစီၤၡလိၤမိၤမၤသီယွၤအဟံၣ်လီၤ.
\p
\v 2 ဒီးဟံၣ်လၢစီၤၡလိၤမိၤမၤဝဲလၢယွၤအဂီၢ်န့ၣ် အထီမ့ၢ် အပျၢ်ဃုဆံ, ဒီးအဒီၣ်ဃီၤအပျၢ်ခံဆံ, ဒီးအကစီၤထီၣ်အ ပျၢ်သၢဆံလီၤ.
\p
\v 3 ဒီးပျဲၢ်စီၢ်လၢဟံၣ်အနူၢ်အမဲာ်ညါန့ၣ် အထီမ့ၢ်အပျၢ်ခံ ဆံ, တုၤသိးသိးဒီးဟံၣ်အဒီၣ်ဃီၤဒီးအဒီၣ်ဃီၤမ့ၢ်အပျၢ် တဆံလၢဟံၣ်အမဲာ်ညါလီၤ.
\v 4 ဒီးမၤတၢ်ထူၣ်ဖျိအံၣ်လၢ အချၢ, ဒီးလဲၢ်လၢအပူၤတဖၣ်လၢဟံၣ်အဂီၢ်လီၤ.
\p
\v 5 ဒီးမၤဒၢးဖိစဲဘူးဒီးဟံၣ်အဒူၣ်ဝးတရံးဝဲ, ဟံၣ်အဒူၣ် ဝးတရံးဝဲလၢနူၢ်အဃၢၤ, ဒီးလၢတၢ်ကတိၤတၢ်အလီၢ် အဃၢၤလီၤ. ဒီးမၤဒၢးဖိတရံးဝဲလီၤ.
\p
\v 6 ဒီးဒၢးအဖီလာ်ကတၢၢ်တဆီန့ၣ် အဒီၣ်ဃီၤမ့ၢ်ယဲၢ်ပျၢ်, ဒီးဒၢးအခၢၣ်သးတဆီန့ၣ် အဒီၣ်ဃီၤမ့ၢ်ဃုပျၢ်, ဒီးဒၢး သၢဆီတဆီန့ၣ်အဒီၣ်ဃီၤမ့ၢ်နွံပျၢ်လီၤ. အဂ့ၢ်ဒ်အံၤ, လၢ ဟံၣ်အချၢန့ၣ်မၤဝဲလၢခီၣ်အအံၣ်တဖၣ် ဝးတရံးဝဲ, ဒ် သိးကျိၤတဖၣ် အသုတဘၣ်တၢ်မၤဃာ်အီၤလၢဟံၣ်ဒူၣ် ပူၤတဂ့ၤလီၤ.
\p
\v 7 ဒီးတုၤအမၤဟံၣ်ဒီး, ပှၤမၤဝဲလၢလၢၢ်ကတဲာ်ကတီၤ အသးလၢပှၤတချုးဟဲစိာ်ဒံးဘၣ်ဖဲန့ၣ်, ဒီးတုၤအမၤဟံၣ် ဒီး, ခံၣ်ဒူၣ်မ့ၢ်ဂ့ၤ, ကွါမ့ၢ်ဂ့ၤ, ထီရီၤတၢ်အဃၢၤအဃိၢ် ထးမ့ၢ်ဂ့ၤ, အသီၣ်တဟူဘၣ်လၢဟံၣ်ပူၤဘၣ်.
\p
\v 8 ဒီးဒၢးအခၢၣ်သးတဆီအပဲတရီန့ၣ် အိၣ်ဝဲလၢဟံၣ် အကပၤလၢစုထွဲတခီ, ဒီးပှၤလဲၤထီၣ်ဆူတၢ်ခၢၣ်သး တဆီလၢဃီပဝံာ်, ဒီးလၢတၢ်ခၢၣ်သးတဆီဆူတၢ်သၢ ဆီတဆီန့ၣ်လီၤ.
\p
\v 9 ဒီးမၤဟံၣ်, ဒီးမၤဝံၤဝဲ, ဒီးမၤဟံၣ်ခိၣ်လၢကျိၤ, ဒီးသ့ၣ် ဆှိအ့ရ့းသ့ၣ်ဘၣ်လီၤ.
\p
\v 10 ဒီးမၤဒၢးဖိလၢဟံၣ်ဒီဖျၢၣ်ညါအဃၢၤ, အကစီၤထီၣ် ယဲၢ်ပျၢ်, ဒီးတန့ၤအသးလၢဟံၣ်န့ၣ်အိၣ်ဒီးသ့ၣ်ဆှိးအ့ရ့း လီၤ. ဒီးယွၤအကလုၢ်ဘၣ် စီၤၡလိၤမိၤဒီးစံးဝဲဒၣ်,
\v 11-12 တၢ် လၢဟံၣ်လၢနမၤအံၤ နမ့ၢ်လဲၤတၢ်လၢယတၢ်သိၣ်တၢ် သီအပူၤ, ဒီးမၤယတၢ်စံၣ်ညီၣ်, ဒီးတိၢ်န့ၢ်ယတၢ်မၤလိာ်ခဲ လၢာ်ဒ်သိးနကလဲးတၢ်လၢအပူၤဒီး, ယကဒုးကဲထီၣ် ယတၢ်ကတိၤလၢနဂီၢ် လၢယကတိၤတၢ်ဒီး စီၤဒၤဝံး န့ၣ်လီၤ.―
\v 13 ဒီးယကအိၣ်လၢအံၣ်စရ့လးအကျါ, ဒီးယ တလဲၤသဒၣ်ဘၣ်ယပှၤဂီၢ်မုၢ်အံၣ်စရ့လးဘၣ်.
\p
\v 14 ဒီးစီၤၡလိၤမိၤမၤဟံၣ်ဒီးမၤဝံၤအီၤလီၤ.
\p
\v 15 ဒီးမၤဟံၣ်ဒူၣ်လၢအပူၤလၢ သ့ၣ်ဆှိအ့ရ့းသ့ၣ်ဘၣ်, လၢ ဟံၣ်အဃီပၢၢ်လၢဟံၣ်ခိၣ်လၢအပူၤန့ၣ် ဒီးမၤကျၢၢ်ဘၢ အီၤလၢအပူၤလၢသ့ၣ်, ဒီးမၤကျၢၢ်ဘၢဟံၣ်အဃီလၢ သ့ၣ်ဆှိအသ့ၣ်ဘၣ်လီၤ.
\p
\v 16 ဒီးလၢဟံၣ်အဃီပၢၢ်လၢဟံၣ်အခိၣ်, မၤတၢ်ပၢၢ်လၢ အကပၤတဖၣ်လၢသ့ၣ်ဆှိအ့ရ့းအသ့ၣ်ဘၣ်, အပျၢ်ခံဆံ လီၤ. မၤဝဲလၢအပူၤ, ဒီးမၤဝဲလၢတၢ်ကတိၤတၢ်အလီၢ် အဂီၢ်, လၢတၢ်အလီၢ်စီဆှံကတၢၢ်အလီၢ်အဂီၢ်လီၤ.
\v 17 ဒီး ဟံၣ်, (အဝဲဒၣ်န့ၣ်မ့ၢ်နူၢ်) အိၣ်ဝဲအပျၢ်လွံၢ်ဆံလၢအမဲာ် ညါလီၤ.
\p
\v 18 ဒီးဟံၣ်အသ့ၣ်ဆှိအ့ရ့းလၢအပူၤန့ၣ် စိးပျၤအသးအိၣ် ဒီးခီခးဖးကိးအသၣ်, ဒီးဖီဖးအသးလီၤ. မ့ၢ်သ့ၣ်ဆှိအ့ ရ့းခဲလၢာ်လီၤ. လၢၢ်တအိၣ်ဖျါဘၣ်.
\p
\v 19 ဒီးမၤတၢ်ကတိၤတၢ်အလီၢ်လၢဟံၣ်ပူၤ, ဒ်သိးအက ပာ်ယွၤအတၢ်အၢၣ်လီၤအီလီၤအတလါဖဲန့ၣ်လီၤ.
\p
\v 20 ဒီးတၢ်ကတိၤတၢ်အလီၢ်လၢအမဲာ်ညါန့ၣ် အထီမ့ၢ် အပျၢ်ခံဆံ, ဒီးအဒီၣ်ဃီမ့ၢ်အပျၢ်ခံဆံ, ဒီးအကစီၤထီၣ် မ့ၢ်အပျၢ်ခံဆံလီၤ. ဒီးပီၤဝဲလၢထူစီ, ဒီးကျးဃာ်တၢ်လုၢ် လီၢ်လၢသ့ၣ်ဆှိအ့ရ့းလီၤ.
\p
\v 21 ဒီးစီၤၡလိၤမိၤပီၤဟံၣ်အပူၤလၢထူစီ, ဒီၤမၤတၢ်အဒူၣ် လၢပျံၤသွဲထူလၢတၢ်ကတိၤတၢ်အလီၢ် အမဲာ်ညါလီၤ. ဒီးပီၤဝဲလၢထူလီၤ.
\p
\v 22 ဒီးပီၤဟံၣ်ဒီဖျၢၣ်ညါလၢထူ တုၤအမၤဟံၣ်ဝံၤဒီဖျၢၣ် ညါလီၤ. ဒီးပီၤတၢ်လုၢ်လီၢ်လၢအအိၣ်ဝဲလၢတၢ်ကတိၤ တၢ်အလီၢ်အဃၢၤလၢထူဒီဖျၢၣ်ညါလီၤ.
\p
\v 23 ဒီးတ့ခ့ရူာ်လၢတၢ်ကတိၤတၢ်အလီၢ် ပူၤလၢသ့ၣ်စၤ ယံးခံဂၤလီၤ. အထီမ့ၢ်ဆံဆဲၣ်ပျၢ်လီၤ.
\v 24 ဒီးခ့ရူာ်အဒံး ဆ့တခီမ့ၢ်ယဲၢ်ပျၢ်, ဒီးခ့ရူာ်အဒံးဆ့တခီဒၣ်မ့ၢ်ယဲၢ်ပျၢ်, လၢအဒံးဆ့တခီအကတၢၢ် ပၢၢ်လၢအဒံးဆ့တခီဒၣ်အ ကတၢၢ်န့ၣ်မ့ၢ်ဆံဆဲၣ်ပျၢ်လီၤ.
\v 25 ဒီးခ့ရူာ်တဂၤဒၣ်န့ၣ်မ့ၢ် ဆံဆဲၣ်ပျၢ်လီၤ. ခ့ရူာ်ခံဂၤလၢာ်န့ၣ်မ့ၢ်အပျၢ်ပှဲၤသိးသိး, ဒီးအဒိၣ်ထဲသိးသိးလီၤ.
\v 26 ခ့ရူာ်တဂၤန့ၣ် အထီမ့ၢ်ဆံ ဆဲၣ်ပျၢ်, ဒီးခ့ရူာ်တဂၤဒၣ်န့ၣ် မ့ၢ်ဒ်သိးလိာ်အသးလီၤ.
\p
\v 27 ဒီးပာ်ခ့ရူာ်တဖၣ်န့ၣ် လၢဟံၣ်လၢညါတဖျၢၣ်အပူၤ, ဒီးခ့ရူာ်တဖၣ်ယူာ်ထီၣ်အဒံးဆ့, ဒီးတဂၤအဒံးဆ့ထိး တၢ်အဒူၣ်, ဒီးခ့ရူာ်တဂၤဒၣ်အဒံးဆ့ထိးတၢ်အဒူၣ်အ ဂၤ, ဒီးအဒံးဆ့ထိးလိာ်အသးလၢ ဟံၣ်အသးကံၢ်ပူၤန့ၣ် လီၤ.
\v 28 ဒီးပီၤခ့ရူာ်လၢထူလီၤ.
\p
\v 29 ဒီးစိးပျၤဟံၣ်အဒူၣ်ဝးတရံးဝဲခဲလၢာ် လၢခ့ရူာ်အဂီၤ, ဒီးသ့ၣ်စူၣ်ပလိၣ်အဂီၤ, ဒီးဖီဖးအသးအဂီၤတဖၣ်လၢ ညါဒီးလၢခိလီၤ.
\p
\v 30 ဒီးဟံၣ်အဃီပီၤဝဲလၢထူလၢညါဒီးလၢခိလီၤ.
\p
\v 31 ဒီးလၢတၢ်ကတိၤတၢ် အလီၢ်အကျဲစၢၤအဂီၢ်န့ၣ် တ့ တြဲၤလၢသ့ၣ်စၤယံးလီၤ. ကျဲစၢၤအကျိၤထံးဒီးကျဲစၢၤ အထူၣ်န့ၣ်တုၤသိးဟံၣ်ဒူၣ်ယဲၢ်ပူတပူလီၤ.
\p
\v 32 တြဲၤခံဘ့ၣ်န့ၣ်မ့ၢ်သ့ၣ်စၤယံး, ဒီးစိးပျၤခ့ရူာ်, ဒီးသ့ၣ်စူၣ် ပလိၣ်, ဒီးဖီဖးအသးလၢအလိၤ, ဒီးပီၤဝဲလၢထူ, ဒီးကျး ဃာ်ခ့ရူာ်, ဒီးသ့ၣ်စူၣ်ပလိၣ်လၢထူလီၤ.
\p
\v 33 ဒီးမၤသ့ၣ်စၤယံးအထူၣ်တဖၣ် လၢနူၢ်အကျဲစၢၤအဂီၢ် လီၤ. တုၤသိးအဒူၣ်လွံၢ်ပူတပူလီၤ.
\v 34 တြဲၤခံဘ့ၣ်န့ၣ်မ့ၢ်သ့ၣ်ဆှိလီၤ. တြဲၤတဘ့ၣ်အလၣ်ခံခီတလ့ၣ်ဝဲ, ဒီးတြဲၤတဘ့ၣ်ဒၣ်အလၣ်ခံခီတလ့ၣ်ဝဲလီၤ.―
\p
\v 35 ဒီးစိၤပျၤခ့ရူာ်, ဒီးသ့ၣ်စူၣ်ပလိၣ်, ဒီးဖီဖးအသးလၢအလိၤ ဒီးကျးဃာ်ဝဲလၢထူ ဘၣ်လိာ်အသးဒီးတၢ်စိးပျၤအသး လီၤ.
\p
\v 36 ဒီးမၤတၢ်အဂၢၤလၢညါ လၢလၢၢ်စိးပျၤအသးသၢဂ့ၢ်, ဒီးသ့ၣ်ဆှိအ့ရ့းအကျီတဂ့ၢ်လီၤ.
\p
\v 37 ဒီးလွံၢ်နံၣ်တနံၣ်လၢလါစံာ်အပူၤန့ၣ် ပှၤပာ်လီၤယွၤ အဟံၣ်အခီၣ်ထံးလီၤ.
\p
\v 38 ဒီးအနံၣ်တဆံတနံၣ်အနံၣ်လၢ လါဘူလးအပူၤန့ၣ် (အဝဲန့ၣ်မ့ၢ်လါဃိးလါတလါ) ပှၤမၤဟံၣ်ဝံၤဝဲ, ဒ်က ယဲၢ်တၢ်ကတိၤအသိး, ဒီးဒ်ကယဲၢ်တၢ်စံၣ်ညီၣ်ခဲလၢာ် အသိးန့ၣ်လီၤ. ဒီးမၤဟံၣ်န့ၣ်နွံနံၣ်လီၤ.
\c 7
\cl ၇
\p
\v 1 ဒီးစီၤၡလိၤမိၤမၤအဟံၣ်ဒၣ်ဝဲတဆံသၢနံၣ်, ဒီးမၤဝံၤ အဟံၣ်ခဲလၢာ်လီၤ.
\p
\v 2 ဒီးမၤဟံၣ်လၢလဘၤနိၣ် အပှၢ်လၢ်ကျါတဖျၢၣ်လီၤ. အထီမ့ၢ်အပျၢ်တကယၤ, ဒီးအဒီၣ်ဃီၤမ့ၢ်အပျၢ်ယဲၢ်ဆံ, ဒီးအကစီၤထီၣ်အပျၢ်သၢဆံလီၤ. အိၣ်ဝဲလၢသ့ၣ်ဆှိအ့ ရ့းအထူၣ်လွံၢ်ဂ့ၢ်အဖီခိၣ်, ဒီးကျိၤသ့ၣ်ဆှိအ့ရ့းတဖၣ် အိၣ်ဝဲလၢတဖၣ်အဖီခိၣ်လီၤ.
\p
\v 3 ဒီးအခိၣ်အိၣ်ဝဲဒီးသ့ၣ်ဆှိအ့ရ့းလၢ ကျိၤတဖၣ်အဖီခိၣ် လၢအအိၣ်ဝဲလၢထူၣ်လွံၢ်ဆံယဲၢ်ထူၣ်အဖီခိၣ်, တဂ့ၢ် တဆံယဲၢ်ထူၣ်, တဂ့ၢ်တဆံယဲၢ်ထူၣ်လီၤ.
\p
\v 4 ဒီးတၢ်ထူၣ်ဖျိအိၣ်ဝဲသၢဂ့ၢ်, ဒီးဆၢညါလိာ်အသးသၢ ဂ့ၢ်လီၤ.
\p
\v 5 ဒီးတြဲၤ, ဒီးတၢ်ထူၣ်ဖျိ, ဒီးကျဲစၢၤခဲလၢာ် မ့ၢ်တၢ်လွံၢ်နၢၣ် လီၤ. ဒီးဆၢညါလိာ်အသးသၢဂ့ၢ်လီၤ.
\p
\v 6 ဒီးမၤဝဲလၢတၢ်ပျဲၢ်စီၢ်လၢထူၣ်တဖၣ်န့ၣ်လီၤ. အထီမ့ၢ် အပျၢ်ယဲၢ်ဆံ, ဒီးအဒီၣ်ဃီၤမ့ၢ်အပျၢ်သၢဆံလီၤ. ဒီးတၢ် ပျဲၢ်စီၢ်အိၣ်ဝဲလၢအမဲာ်ညါ, ဒီးထူၣ်တဖၣ်, ဒီးကျိၤတီၣ် အိၣ်ဝဲလၢအမဲာ်ညါလီၤ.
\p
\v 7 ဒီးမၤပျဲၢ်စီၢ်လၢလီၢ်ပစိာ်အဂီၢ် ဖဲအကစံၣ်ညီၣ်တၢ်, တၢ်စံၣ်ညီၣ်အပျဲၢ်စီၢ်လီၤ. ဒီးမၤအခိၣ်လၢသ့ၣ်ဆှိအ့ရ့း လၢဃီအဝဲတခီပၢၢ်လၢဃီအဝဲတခီလီၤ.
\p
\v 8 ဒီးအဟံၣ်ဖဲ အအိၣ်ဝဲဆိးဝဲလၢအပူၤတဖျၢၣ်န့ၣ် အိၣ် ဒီးအဂၢၤလၢပျဲၢ်စီၢ်လၢညါတခီ, လၢတၢ်မၤအီၤဒ်န့ၣ်သိး လီၤ. ဒီးစီၤၡလိၤမိၤမၤဟံၣ်တဖျၢၣ်လၢဖၤရိၤအဖိမုၣ်လၢ အန့ၢ်တ့ၢ်အီၤလၢအမါတဂၤအဂီၢ်လီၤဂာ်ပျဲၢ်စီၢ်အံၤလီၤ.
\p
\v 9 တၢ်တဖၣ်အံၤခဲလၢာ် မ့ၢ်လၢၢ်လၢအပှ့ၤဒိၣ်, ဒ်လၢၢ်စိး ပျၤအသးအတၢ်ထိၣ်အသိး ဘူးဝဲလၢလွးလၢညါဒီးလၢ ခိ, လၢအခီၣ်ထံးပၢၢ်လၢအခိၣ်စိၣ်, ဒီးအိၣ်လၢခိဆူအ ဂၢၤဖးဒိၣ်တခီမၤသးဒ်န့ၣ်သိးလီၤ.
\p
\v 10 ဒီးအခီၣ်ထံးန့ၣ် မ့ၢ်လၢလၢၢ်အပှ့ၤဒိၣ်, လၢၢ်ဖးဒိၣ်, လၢၢ်ဆံဆဲၣ်ပျၢ်, ဒီးလၢၢ်ဃိးပျၢ်လီၤ.
\p
\v 11 ဒီးလၢထးခီန့ၣ် မ့ၢ်လၢလၢၢ်အပှ့ၤဒိၣ်ဒ်လၢလၢၢ်စိးပျၤ အသးအတၢ်ထိၣ်အသိးန့ၣ်, ဒီးသ့ၣ်ဆှိအ့ရ့းလီၤ.
\p
\v 12 ဒီးဂၢၤဖးဒိၣ်အိၣ်ဝးတရံးဝဲ, အိၣ်ဒီးလၢၢ်စိးပျၤအသး န့ၣ်သၢဂ့ၢ်, ဒီးကျိၤသ့ၣ်ဆှိးအ့ရ့းတဂ့ၢ်လၢယွၤအဟံၣ် အဂၢၤလၢညါအဂီၢ်, ဒီးလၢဟံၣ်အပျဲၢ်စီၢ်အဂီၢ်လီၤ.
\p
\v 13 ဒီးစီၤပၤၡလိၤမိၤမၢလီၤတၢ်, ဒီးဟဲစိာ်စီၤဃံရၣ်တဂၤ လၢစိၢ်အပူၤလီၤ.
\v 14 အဝဲန့ၣ်မ့ၢ်ပှၤမုၣ်ကမဲပှၤနးသၤလံ အဒူၣ်ဖိတဂၤအဖိခွါ, ဒီးအပၢ်မ့ၢ်ပှၤစိၢ်ဖိ, ပှၤမၤတၢ်သ့ လၢတိၢ်, လၢပှဲၤဒီးတၢ်ကူၣ်သ့, ဒီးအသူၣ်ဆးအသးဆး, ဒီးကယဲၢ်တၢ်မၤလၢတိၢ်န့ၣ်သ့ၣ်ညါဝဲလီၤ. ဒီးဟဲဝဲဆူ စီၤပၤၡလိၤမိၤအအိၣ်ဒီးမၤအတၢ်မၤခဲလၢာ်လီၤ.
\p
\v 15 ဒီးသိန့ၢ်ထူၣ်တိၢ်ခံထူၣ်လီၤ. တထူၣ်အထီတဆံဃိး ပျၢ်, တထူၣ်အထီတဆံဃိးပျၢ်, ဒီးပျံၤအထီတဆံခံပျၢ် ဘံဝးတရံးထူၣ်တထူၣ်လီၤ.
\p
\v 16 ဒီးမၤတၢ်အခိၣ်လၢ တိၢ်ပှံၢ်အသးခံဖျၢၣ်, ဒ်သိးအက ပာ်အီၤလၢထူၣ်တဖၣ်အဖီခိၣ်လီၤ. တၢ်အခိၣ်တဖျၢၣ်အ ထီမ့ၢ်ယဲၢ်ပျၢ်, ဒီးတၢ်အခိၣ်တဖျၢၣ်အထီမ့ၢ်ယဲၢ်ပျၢ်လီၤ.
\p
\v 17 ဒီးမၤဝဲစၤအမဲာ်, ဒီးပျံၤတဖၣ်လၢပျံၤသွဲလၢတၢ်အခိၣ် အဂီၢ်လၢအအိၣ်ဝဲလၢထူၣ်တဖၣ်အဖီခိၣ်, နွံဘ့ၣ်နွံဘိ လၢခိၣ်တဖျၢၣ်အဂီၢ်, ဒီးနွံဘ့ၣ်နွံဘိလၢခိၣ်တဖျၢၣ်ဒၣ် အဂီၢ်လီၤ.
\p
\v 18 ဒီးမၤဝဲထူၣ်တဖၣ်လီၤ. ဒီးတၢ်အဂ့ၢ်ခံဂ့ၢ်အိၣ်ဝးတရံး ဝဲ, လၢစၤအတၢ်မၤတဘ့ၣ်အဖီခိၣ် ဒ်သိးအကကျၢၢ် ဘၢတၢ်အခိၣ်လၢအအိၣ်ဝဲလၢအဖီခိၣ် လၢသလဲသၣ် န့ၣ်အိၣ်ဝဲခံကယၤလၢခံဂ့ၢ်အပူၤဝးတရံးဝဲလၢ တၢ်အ ခိၣ်တဖျၢၣ်ဒၣ်အလိၤလီၤ.
\p
\v 19 ဒီးတၢ်အခိၣ်တဖၣ်လၢအအိၣ်ဝဲလၢ ထူၣ်အဖီခိၣ်န့ၣ် မ့ၢ်ဖီဒ့ၣ်ညါအဂီၤလွံၢ်ပျၢ်လၢပျဲၢ်စီၢ်အပူၤလီၤ.
\p
\v 20 ဒီးတၢ်အခိၣ်တဖၣ်လၢထူၣ်ခံထူၣ်အဖီခိၣ်န့ၣ် အိၣ်ဒီး သလဲသၣ်လၢအဖီခိၣ်စ့ၢ်ကီးလီၤ. အိၣ်သဃီၤဒီးအဖျၢၣ် လၢအအိၣ်ဝဲလၢစၤအတၢ်မၤအဃၢၤ, ဒီးသလဲသၣ်န့ၣ် အိၣ်ဝဲခံကယၤလၢခံဂ့ၢ်အပူၤဝးတရံးဝဲလၢ တၢ်အခိၣ် တဖျၢၣ်ဒၣ်အလိၤလီၤ.
\p
\v 21 ဒီးပာ်ထူၣ်တဖၣ်န့ၣ် ထူၣ်ကလာ်လၢနူၢ်အပျဲၢ်စီၢ်ပူၤ လီၤ. ဒီးပာ်ထူၣ်လၢစုထွဲတခီထူၣ်ကလာ်, ဒီးယုၢ်ဝဲအ မံၤလၢယၤကံၣ်, ဒီးပာ်ထူၣ်လၢစုစ့ၣ်တခီထူၣ်ကလာ်, ဒီးယုၢ်ဝဲအမံၤလၢဘိၤဧးလီၤ.
\p
\v 22 ဒီးဖီဒ့ၣ်ညါအတၢ်ဂီၤအိၣ်ဝဲလၢ ထူၣ်တဖၣ်အဖီခိၣ် လီၤ. ဒီးတၢ်မၤထူၣ်တဖၣ်န့ၣ်ဝံၤဝဲလီၤ.
\p
\v 23 ဒီးသိန့ၢ်ပီၣ်လဲၣ်တဖျၢၣ်လီၤ. အဘၢၣ်စၢၤလၢအဃၢၤ တခီပၢၢ်လၢအဃၢၤအဝဲတခီမ့ၢ်အပျၢ်တဆံလီၤ. မ့ၢ်တၢ် ဖျၢၣ်သလၢၣ်ဝးတရံးဝဲ, ဒီးအကစီၤထီၣ်မ့ၢ်ယဲၢ်ပျၢ်, ဒီး ပျံၤအထီအပျၢ်သၢဆံဝးတရံးအီၤလီၤ.
\p
\v 24 ဒီးလၢအခိၣ်ဒူအဖီလာ်ဝးတရံးဝဲန့ၣ် အိၣ်ဝဲဒီးခီခးဖး ကိး, တပျၢ်ဆံဆဲၣ်ဖျၢၣ်, တပျၢ်ဆံဆဲၣ်ဖျၢၣ်ဝးတရံးပီၣ် လဲၣ်ဒီဖျၢၣ်ညါလီၤ. လၢပီၣ်လဲၣ်ဘၣ်သိအသးန့ၣ်ခီခး ဖးကိးတဖၣ်န့ၣ်သိအသးလၢခံဂ့ၢ်လီၤ.
\p
\v 25 ဒီးအိၣ်ဝဲလၢဂီၤဖံးတဆံခံဒုအဖီခိၣ်လီၤ. သၢဒုကွၢ်ဝဲ ဆူကလံၤစိး, ဒီးသၢဒုကွၢ်ဝဲဆူမုၢ်နုာ်, ဒီးသၢဒုကွၢ်ဝဲဆူ ကလံၤထံး, ဒီးသၢဒုကွၢ်ဝဲဆူမုၢ်ထီၣ်လီၤ. ဒီးပီၣ်လဲၣ်န့ၣ် အိၣ်ဝဲလၢအဖီခိၣ်, ဒီးအခံန့ၣ်အိၣ်ဆူတၢ်အပူၤတခီလီၤ.
\p
\v 26 ဒီးအတီၣ်မ့ၢ်တဖံး, ဒီးအခိၣ်ဒူမၤအသးဒ်သလၢအခိၣ် ဒူအသိးအိၣ်ဝဲဒိးဖီဒ့ၣ်ညါအဖီတဖၣ်, ဒီးတြီၢ်ဝဲလၢဘၤ သးခံကထိလီၤ.
\p
\v 27 ဒီးမၤဝဲလၢတၢ်ခီၣ်တိၢ်တဆံလီၤ. ဒီးခီၣ်တဖျၢၣ်န့ၣ် အထီမ့ၢ်လွံၢ်ပျၢ်, ဒီးအဒီၣ်ဃီၤမ့ၢ်လွံၢ်ပျၢ်, ဒီးအကစီၤထီၣ် မ့ၢ်သၢပျၢ်လီၤ.
\p
\v 28 ဒီးခီၣ်တဖၣ်အတၢ်မၤန့ၣ်အမ့ၢ်အအံၤ, အိၣ်ဒီးခီၣ်ကျီၤ တဖၣ်, ဒီးခီၣ်ကျီၤန့ၣ် အိၣ်ဝဲလၢခီၣ်အဆၢအဘၢၣ်စၢၤ န့ၣ်လီၤ.
\p
\v 29 ဒီးလၢခီၣ်ကျီၤအလိၤလၢအအိၣ်ဝဲလၢ အခီၣ်အဆၢ အဘၢၣ်စၢၤန့ၣ်ခ့ယုၢ်, ဂီၤဖံး, ဒီးခ့ရူာ်တဖၣ်အိၣ်ဝဲ, ဒီး လၢခ့ယုၢ်ဒီးဂီၤဖံးအဖီခိၣ်ဒီးအဖီလာ်န့ၣ် ခီၣ်အဆၢအိၣ် ဝဲဒီးဖီလီၤစဲၤတဖၣ်လီၤ.
\v 30 ဒီးကယဲၢ်တၢ်အခီၣ်အိၣ်ဝဲဒီး လ့ၣ်ဖံဘၣ်တိၢ်လွံၢ်ဘ့ၣ်, ဒီးအဝၣ်ရိကိၢ်လီၤ. ဒီးအသ နၢၣ်လွံၢ်သနၢၣ်န့ၣ်အိၣ်ဝဲဒီးတၢ်လၢအဖီလာ်လီၤ. လၢ သရာ်န့ၣ်အဖီလာ်တၢ်အိၣ်လၢအဖီလာ် သိအသးအိၣ် ဝဲဖဲဖီလီၤစဲၤတဖၣ်အဃၢၤကိးပူၤဒဲးလီၤ.
\p
\v 31 ဒီးတၢ်အအိပူၤအိၣ်ဝဲလၢအခိၣ်ဒီး လၢအဖီခိၣ်န့ၣ်မ့ၢ် တပျၢ်လီၤ. အအိပူၤန့ၣ်မ့ၢ်တၢ်ကဝီၤကျီၤဒ်တၢ်အခီၣ်အ တၢ်မၤအသိးန့ၣ်, တပျၢ်ဒီးတထါ, ဒီးတၢ်အိပူၤလၢအ ခိၣ်န့ၣ်အိၣ်ဝဲဒီးတၢ်ဂီၤဒီးအခီၣ်ကျီၤလီၤ. ဖျၢၣ်သလၢၣ် တမ့ၢ်ဘၣ်, မ့ၢ်တၢ်လွံၢ်နၢၣ်လီၤ.
\p
\v 32 ဒီးလၢတၢ်ခီၣ်ကျီၤအဖီလာ်န့ၣ် လ့ၣ်ဖံဘၣ်လွံၢ်ဘ့ၣ် အိၣ်, ဒီးလ့ၣ်ဝၣ်ရိစဲဘူးဒီးတၢ်အခီၣ်, ဒီးလ့ၣ်ဖံဘၣ်န့ၣ် အထီမ့ၢ်တပျၢ်ဒီးတထါလီၤ.
\p
\v 33 ဒီးလ့ၣ်ဖံဘၣ်အတၢ်မၤန့ၣ် မၤသးဒ်လ့ၣ်ကဟၣ်သုး အတၢ်မၤအသိးန့ၣ်လီၤ. အလ့ၣ်ဝၣ်ရိ, ဒီးအလ့ၣ်အခိၣ် ကျၢၢ်, ဒီးအလ့ၣ်အခီၣ်ကျီၤ, ဒီးအလ့ၣ်အဒံးသ့ၣ်တဖၣ် န့ၣ်မ့ၢ်တၢ်သိအသးခဲလၢာ်လီၤ.
\p
\v 34 ဒီးတၢ်ပာ်လၢအဖီလာ်လွံၢ်ဖျၢၣ် အိၣ်ဝဲလၢတၢ်အခီၣ် တဖျၢၣ်အသနၢၣ်လွံၢ်သနၢၣ်အဂီၢ်, ဒီးတၢ်ပာ်လၢအဖီ လာ်တဖၣ်န့ၣ်ဘၣ်ဃးဒီးတၢ်အခီၣ်လီၤ.
\p
\v 35 ဒီးလၢတၢ်အခီၣ်အဖီခိၣ်န့ၣ် တၢ်ကဝီၤအသးကစီၤ ထီၣ်တထါအိၣ်ဝဲ, ဒီးတၢ်လၢခီၣ်အခိၣ်, ဒီးတၢ်အဆၢ, ဒီးတၢ်အခီၣ်ကျီၤန့ၣ်မ့ၢ်တၢ်တမံၤဃီလီၤ.
\p
\v 36 ဒီးလၢတၢ်အဆၢအလိၤန့ၣ်, ဒီးလၢတၢ်အခီၣ်ကျီၤအ လိၤန့ၣ်ကွဲးဝဲလၢခ့ရူာ်, ခ့ယုၢ်, ဒီးသ့ၣ်စူၣ်ပလိၣ်ဒ်အလီၢ် အိၣ်ကလီအိၣ်ဝဲအသိးန့ၣ်ဒီးဝးတရံးဝဲလီၤ.
\p
\v 37 ဒ်န့ၣ်အသိးမၤဝဲလၢတၢ်အခီၣ်ဆံဆဲၣ်ဖျၢၣ်လီၤ. အိၣ် ဝဲဒီးအနီၣ်ထိၣ်တမံၤဃီ, အထိၣ်တုၤသိးသိး, အဒိၣ်ထဲ သိးသိးလီၤ.
\p
\v 38 ဒီးမၤသရာ်တိၢ်ဆံဆဲၣ်ဖျၢၣ်လီၤ. သရာ်တဖျၢၣ်တြီၢ် ဝဲလၢဘၤသးလွံၢ်ဆံစုာ်စုာ်လီၤ. သရာ်တဖျၢၣ်န့ၣ်မ့ၢ် လွံၢ်ပျၢ်ကိးဖျၢၣ်ဒဲးလီၤ. သရာ်တဖျၢၣ်အိၣ်ဝဲလၢခီၣ်တ ဖျၢၣ်အဖီခိၣ်န့ၣ်ကိးဖျၢၣ်ဒဲးလီၤ.
\p
\v 39 ဒီးပာ်လီၤတၢ်အခီၣ်ယဲၢ်ဖျၢၣ်လၢ ဟံၣ်အစုထွဲတခီ, ဒီးယဲၢ်ဖျၢၣ်လၢဟံၣ်အစုစ့ၣ်တခီ, ဒီးပာ်လီၤပီၣ်လဲၣ်လၢ ဟံၣ်အစုထွဲတခီ လၢမုၢ်ထီၣ်သဃီၤဒီးကလံၤထံးတခီ န့ၣ်လီၤ.
\p
\v 40 ဒီးစီၤဃံရၣ်မၤဝဲလၢသရာ်, ဒီးတပူာ်, ဒီးသလၢတဖၣ် န့ၣ်လီၤ. ဒီးစီၤဃံရၣ်မၤဝံၤတၢ်မၤလၢအမၤလၢစီၤၡလိၤ မိၤအဂီၢ်လၢယွၤအဟံၣ်အဂီၢ်,
\v 41 ထူၣ်ခံထူၣ်န့ၣ်, ဒီးသ ရာ်လၢတၢ်အခိၣ်အဂီၢ် လၢအအိၣ်ဝဲလၢထူၣ်အဖီခိၣ်, ဒီးစၤအတၢ်မၤခံဘ့ၣ် ဒ်သိးအကကျၢၢ်ဘၢတၢ်အခိၣ်ခံ ဖျၢၣ်အသရာ်ခံဖျၢၣ်လၢအအိၣ်ဝဲလၢထူၣ်အဖီခိၣ်န့ၣ်,―
\p
\v 42 ဒီးသလဲသၣ်လွံၢ်ကယၤလၢ စၤအတၢ်မၤအဂီၢ်, သလဲ သၣ်ခံဂ့ၢ်လၢစၤအတၢ်မၤတဘ့ၣ်အဂီၢ်, ဒ်သိးအကကျၢၢ် ဘၢတၢ်အခိၣ်အသရာ်ခံဖျၢၣ်အိၣ်ဝဲလၢထူၣ်တဖၣ်အဖီ ခိၣ်န့ၣ်,
\v 43 ဒီးတၢ်အခီၣ်ဆံဆဲၣ်ဖျၢၣ်, ဒီးသရာ်ဆံဆဲၣ် ဖျၢၣ်လၢအအိၣ်ဝဲလၢခီၣ်တဖၣ်အဖီခိၣ်,
\v 44 ဒီးပီၣ်လဲၣ်တ ဖျၢၣ်, ဒီးဂီၤဖံးတဆံခံဒုအိၣ်ဝဲလၢ ပီၣ်လဲၣ်အဖီလာ်,―
\p
\v 45 ဒီးသပၢၤတဖၣ်, ဒီးတပူာ်တဖၣ်, ဒီးသလၢတဖၣ်လီၤ. ဒီးကယဲၢ်တၢ်အပိးအလီ လၢဃံရၣ်မၤဝဲလၢစီၤပၤၡလိၤ မိၤအဂီၢ်, လၢယွၤအဟံၣ်အဂီၢ်န့ၣ်မ့ၢ်ဝဲတိၢ်စီလီၤ.
\p
\v 46 စီၤပၤသိးအီၤလၢယၢ်ဒ့ၣ်အပျီပူၤ, လၢကပံာ်ကျါလၢ စူးကိၤသးဒိးစၢ်သးအဘၢၣ်စၢၤလီၤ.
\p
\v 47 ဒီးတၢ်ဖိတၢ်လံၤန့ၣ် မ့ၢ်အအိၣ်အါအါကလဲာ်ဒီး, စီၤ ၡလိၤမိၤတစီၤဘၣ်အီၤ, ဒီးတိၢ်အလီၤတယၢၢ်ဒ်လဲၣ်ဒ် လဲၣ်န့ၣ်တဃုဘၣ်ဝဲဘၣ်.
\p
\v 48 ဒီးစီၤၡလိၤမိၤတ့ကယဲၢ်ယွၤအဟံၣ်အပီးအလီ, တၢ် လုၢ်အလီၢ်လၢထူ, ဒီးစီၢ်နီၤခိၣ်ဖဲတၢ်မဲာ်ညါကိၣ်အိၣ်, လၢထူ,
\v 49 ဒီးမ့ၣ်အူဒၢလၢထူစီယဲၢ်ဖျၢၣ်လၢစုထွဲ, ဒီးယဲၢ် ဖျၢၣ်လၢစုစ့ၣ်လၢတၢ်ကတိၤတၢ်အလီၢ်အမဲာ်ညါ, ဒီး သံၣ်ဧိၤဖီဧိၤ, ဒီးမ့ၣ်အူဒၢဖိ, ဒီးနီၣ်တံာ်မ့ၣ်အူလၢထူ,―
\p
\v 50 ဒီးလီခီတဖၣ်, ဒီးနီၣ်တံာ်ကွံာ်တၢ်, ဒီးသလၢ, ဒီးနီၣ် တၢၤ, ဒီးသပၢၤမ့ၣ်အူသ့ၣ်တဖၣ်န့ၣ်လၢထူစီ, ဒီးပးတၣ် လၢထူလၢဟံၣ်လၢညါ, တၢ်အလီၢ်စီဆှံကတၢၢ်, လၢ အတြဲၤအဂီၢ်ဒီးလၢဟံၣ်အတြဲၤအဂီၢ်, ဒ်ပစံးတၢ်အသိး, နူၢ်န့ၣ်လီၤ.
\p
\v 51 ဒီးစီၤၡလိၤမိၤမၤဝံၤတၢ်မၤခဲလၢာ် လၢယွၤအဟံၣ်အ ဂီၢ်လီၤ. ဒီးစီၤၡလိၤမိၤဟဲစိာ်နုာ်တၢ်တဖၣ်လၢအပၢ်မၤ ဘူၣ်ဝဲလီၤ. ဒီးကျိၣ်ဧိၤစ့ဧိၤ, ထူဧိၤလွဲဧိၤ, ဒီးတၢ်ဖိတၢ် လံၤ, ဒီးပာ်ဝဲလၢတၢ်လုၢ်ဒိၣ်ပှ့ၤဒိၣ်အကျါ လၢယွၤအ ဟံၣ်ပူၤလီၤ.
\c 8
\cl ၈
\p
\v 1 တုၤနုၤတစုစီၤၡလိၤမိၤဒုးအိၣ်ဖှိၣ်ရိဖှိၣ် အံၣ်စရ့လးအ ပှၤသူၣ်က့သးပှၢ်, ဒီးအဒူၣ်တဖၣ်အခိၣ်တဖၣ်, ပှၤအံၣ် စရ့လးအပၢ်အခိၣ်တဖၣ် ဆူစီၤပၤၡလိၤမိၤအအိၣ်လၢ ယရူၤၡလ့ၣ်အပူၤ, ဒ်သိးအကဟဲစိာ်ယွၤအတၢ်အၢၣ် လီၤအီလီၤအတလါလၢစီၤဒၤဝံးအဝ့ၢ်ပူၤလီၤ. (အဝဲန့ၣ် မ့ၢ်စံယိၣ်လီၤ.)
\p
\v 2 ဒီးအံၣ်စရ့လးအပှၤကညီခဲလၢာ် အိၣ်ဖှိၣ်ရိဖှိၣ်ဆူစီၤ ပၤၡလိၤမိၤအအိၣ်လၢတၢ်မၤဘူၣ်အပူၤ, လၢလါအ့သၤ နံၣ်အပူၤလီၤ.(အဝဲန့ၣ်မ့ၢ်လါပှဲၤထီၣ်နွံလါတလါလီၤ.)
\p
\v 3 ဒီးအံၣ်စရ့လးအပှၤသူၣ်က့သးပှၢ်ဟဲဝဲခဲလၢာ်, ဒီးပှၤ လုၢ်တၢ်အဒိၣ်ဟံးထီၣ်တလါန့ၣ်,
\v 4 ဒီးဟဲစိာ်ထီၣ်ယွၤ အတလါ, ဒီးအတၢ်အိၣ်ဖှိၣ်အဒဲ, ဒီးတၢ်ဖိတၢ်လံၤစီဆှံ လၢအအိၣ်ဝဲလၢဒဲပူၤခဲလၢာ်လီၤ. အဝဲတဖၣ်န့ၣ်မ့ၢ်ပှၤ လုၢ်တၢ်အဒိၣ်, ဒီးပှၤလ့ၤဝံဖိဟဲစိာ်ဝဲလီၤ.
\p
\v 5 ဒီးစီၤပၤၡလိၤမိၤဒီးအံၣ်စရ့လး အတၢ်အိၣ်ဖှိၣ်ခဲလၢာ် လၢအအိၣ်ဖှိၣ်ဆူအအိၣ်န့ၣ် အိၣ်ဝဲဒီးအီၤလၢတလါအ မဲာ်ညါ, ဒီးလုၢ်သိ, ဒီးဂီၤဖံးအါအါကလဲာ်, ဒီးမ့ၢ်အအိၣ် ဆံးအါဆံးအါ ပှၤစံးတသ့ဘၣ်လၢအအိၣ်ဂီၢ်မုၢ်အဃိ လီၤ.
\p
\v 6 ဒီးပှၤလုၢ်တၢ်အဒိၣ် ဟဲစိာ်ယွၤအတၢ်အၢၣ်လီၤအီလီၤ အတလါဆူအလီၢ်လၢတၢ်ကတိၤတၢ်အလီၢ် လၢဟံၣ် ပူၤဆူတၢ်အလီၢ်စီဆှံကတၢၢ်လၢ ခ့ရူာ်အဒံးဆ့အဖီလာ် လီၤ.
\p
\v 7 အဂ့ၢ်ဒ်အံၤ, ခ့ရူာ်ယူာ်ထီၣ်အဒံးဆ့ခံခီလၢတလါအ ဖီခိၣ်, ဒီးခ့ရူာ်ကျၢၢ်ဘၢတလါ, ဒီးအနီၣ်ယိးဘိအဖီခိၣ် လီၤ.
\p
\v 8 ဒီးထုးထီၣ်နီၣ်ယိးဘိ, ဒီးနီၣ်ယိးဘိအစိးနါတဖၣ်အိၣ် ဖျါဝဲလၢတၢ်အလီၢ်စီဆှံအပူၤ လၢတၢ်ကတိၤတၢ်အလီၢ် အမဲာ်ညါ, ဒီးတအိၣ်ဖျါဘၣ်လၢခိ, ဒီးအိၣ်ဝဲဖဲန့ၣ်တုၤ မုၢ်မဆါတနံၤအံၤလီၤ.
\p
\v 9 ဒီးအိၣ်ဝဲလၢတလါပူၤ ထဲလၢၢ်ဘ့ၣ်ဘၣ်ခံဘ့ၣ်လၢစီၤ မိၤရှ့ပာ်ဖဲန့ၣ်လၢဃိးရ့း, ဖဲယွၤအၢၣ်လီၤအီလီၤတၢ်ဒီးပှၤ အံၣ်စရ့လးဖိ, ဖဲအဟဲထီၣ်လၢကီၢ်အဲၤကူပတူးအပူၤန့ၣ် လီၤ.
\v 10 ဒီးတၢ်မၤအသး ဖဲပှၤလုၢ်တၢ်အဒိၣ် ဟဲထီၣ်က့ၤလၢတၢ်အလီၢ်စီဆှံဒီး, တၢ်အၢၣ်န့ၣ်ပှဲၤယွၤအဟံၣ်ပူၤလီၤ.―
\p
\v 11 ဒီးပှၤလုၢ်တၢ်အဒိၣ်န့ၣ် ဆၢထၢၣ်မၤတၢ်တသ့ဘၣ်လၢ တၢ်အၢၣ်အဃိလီၤ. အဂ့ၢ်ဒ်အံၤ, ယွၤအလၤကပီၤမၤပှဲၤ ယွၤအဟံၣ်ပူၤလီၤ.
\p
\v 12 တုၤနုၤတစုစီၤၡလိၤမိၤစံးဝဲဒၣ်, ယွၤစံးလၢသါကအိၣ် ကဆိးလၢတၢ်ခံးတီၣ်အပူၤလီၤ.
\v 13 ယမၤနဟံၣ်တဖျၢၣ် သပှၢ်တၢၢ် ဒ်သိးနကအိၣ်လၢအပူၤ, တၢ်အလီၢ်လီၤစံာ် လၢနကအိၣ်ကဆိးလၢအပူၤလီၤထူလီၤယိာ်လီၤ.
\p
\v 14 ဒီးစီၤပၤဃၣ်ဃီၤအမဲာ်ဒီး ဆိၣ်ဂ့ၤအံၣ်စရ့လးအတၢ် အိၣ်ဖှိၣ်ခဲလၢာ်, (ဒီးအံၣ်စရ့လးအတၢ်အိၣ်ဖှိၣ်ဆၢထၢၣ် ခဲလၢာ်,)
\v 15 ဒီးစံးဝဲဒၣ်, ယွၤအံၣ်စရ့လးအကစၢ်လၢအ ကတိၤလၢအထးခိၣ်ဒီးယပၢ်စီၤဒၤဝံး, ဒီးမၤပှဲၤထီၣ်ဝဲ လၢအစုန့ၣ်တဂၤ, မ်အဘၣ်တၢ်စံးထီၣ်ပတြၢၤတက့ၢ်. ဒီးစံးဝဲဒၣ်,
\v 16 လၢမုၢ်တနံၤလံၤလံၤလၢယဟဲစိာ်ယပှၤ ဂီၢ်မုၢ်အံၣ်စရ့လးလၢ အဲၤကူပတူးအပူၤန့ၣ် ယတဃု ထၢဘၣ်ဝ့ၢ်လၢအံၣ်စရ့လးအဒူၣ်ခဲလၢာ်အကျါ လၢပှၤ ကမၤဟံၣ်ဒ်သိးယမံၤကအိၣ်လၢအပူၤ, နီတဖျၢၣ်ဘၣ်. မ့မ့ၢ်ယဃုထၢစီၤဒၤဝံးဒ်သိးအကအိၣ်လၢ ယပှၤဂီၢ်မုၢ် အံၣ်စရ့လးအဖီခိၣ်လီၤ.
\p
\v 17 ဒီးအိၣ်ဝဲလၢယပၢ်စီၤဒၤဝံးအသးလၢ အကမၤဟံၣ် လၢယွၤအံၣ်စရ့လး အကစၢ်အမံၤအဂီၢ်လီၤ.
\v 18 ဒီးယွၤ စံးဘၣ်ယပၢ်စီၤဒၤဝံး, မ့ၢ်တၢ်အိၣ်လၢနသးလၢနကမၤ ဟံၣ်လၢယမံၤအဂီၢ်ဒီး, နမၤတၢ်ဂ့ၤလၢအအိၣ်လၢနသး အဃိလီၤ.
\v 19 ဘၣ်ဆၣ်ဒီးနတဘၣ်မၤဘၣ်ဟံၣ်န့ၣ်ဘၣ်. မ့မ့ၢ်နဖိခွါလၢအကဟဲထီၣ်လၢ နယီၢ်ဒ့ပူၤတဂၤန့ၣ်အ ဝဲဒၣ်ကမၤဟံၣ်တဖျၢၣ်န့ၣ်လၢယဂီၢ်လီၤ.
\v 20 ဒီးယွၤမၤ လၢမၤပှဲၤအကလုၢ်လၢအကတိၤဝဲ, ဒီးယဂဲၤဆၢထၢၣ် လၢယပၢ်စီၤဒၤဝံးအလီၢ်, ဒီးဆ့ၣ်နီၤလၢအံၣ်စရ့လးအ လီၢ်ပစိာ်အဖီခိၣ်ဒ်ယွၤစံးပာ်တၢ်အသိး, ဒီးမၤဟံၣ်လၢ ယွၤ, အံၣ်စရ့လးအကစၢ်အမံၤအဂီၢ်လီၤ.
\v 21 ဒီးယပာ်အ လီၢ်ဖဲန့ၣ်လၢတလါအဂီၢ် ဖဲယွၤအတၢ်အၢၣ်လီၤအီလီၤ အိၣ်လၢအပူၤလၢအအၢၣ်လီၤအီလီၤဒီးပပၢ်တဖၣ် ဖဲအ ဟဲစိာ်အီၤလၢကီၢ်အဲၤကူပတူးအပူၤန့ၣ်လီၤ.
\p
\v 22 ဒီးစီၤၡလိၤမိၤဆၢထၢၣ်လၢ ယွၤအတၢ်လုၢ်လီၢ်အမဲာ် ညါလၢအံၣ်စရ့လးအတၢ်အိၣ်ဖှိၣ်ခဲလၢာ်အမဲာ်ညါ, ဒီး ယူာ်ထီၣ်အစုဆူမူခိၣ်,
\v 23 ဒီးစံးဝဲဒၣ်, ယွၤအံၣ်စရ့လးအ ကစၢ်ဧၢ, လၢမူခိၣ်ထး, ဒီးလၢဟီၣ်ခိၣ်လာ်, ကစၢ်ဒ်နၤ အသိးန့ၣ်တအိၣ်ဘၣ်, လၢအတိၢ်န့ၢ်တၢ်အၢၣ်လီၤအီ လီၤ, ဒီးတၢ်ဘျုးတၢ်ဖှိၣ်ဒီးနခ့နပှၤလၢအလဲၤတၢ်လၢန မဲာ်ညါဒီးအသးဒီဖျၢၣ်ညါ,
\v 24 လၢအတိၢ်န့ၢ်တၢ်ဒီးနခ့ နပှၤယပၢ်စီၤဒၤဝံးလၢတၢ်လၢနစံးပာ်လၢအီၤလီၤ. ဒီးန ကတိၤတၢ်လၢနထးခိၣ်, ဒီးနမၤလၢထီၣ်ပှဲၤထီၣ်တၢ် လၢနစု, ဒ်လၢမုၢ်မဆါတနံၤအံၤအသိးန့ၣ်လီၤ.
\p
\v 25 ဒီးခဲကနံၣ်အံၤယွၤအံၣ်စရ့လးအကစၢ်ဧၢ, တိၢ်န့ၢ်တၢ် ဒီးနခ့နပှၤယပၢ်စီၤဒၤဝံး လၢတၢ်လၢနကတိၤတၢ်ဒီးအီၤ တက့ၢ်. နစံး, ပှၤဘၣ်ဃးဒီးနၤလၢအကဆ့ၣ်နီၤလၢအံၣ် စရ့လးအလီၢ်ပစိာ်တဂၤတဟါမၢ်ဘၣ်လၢ ယမဲာ်ညါ ဘၣ်ထဲအံၤတမံၤ, မ်နဖိနလံၤတိၢ်န့ၢ်အကျဲဒ်သိးအက လဲၤတၢ်လၢယမဲာ်ညါဒ်နလဲၤတၢ်လၢယမဲာ်ညါ အသိး န့ၣ်တက့ၢ်.
\p
\v 26 ဒီးခဲကနံၣ်အံၤအံၣ်စရ့လးအကစၢ်ဧၢ, မ်နမၤတီလၢ် နကလုၢ်လၢနကတိၤတၢ်လၢနခ့နပှၤ ယပၢ်စီၤဒၤဝံးတ က့ၢ်.
\v 27 အဂ့ၢ်ဒ်အံၤ, ကစၢ်ကအိၣ်ကဆိးနီၢ်နီၢ်လၢဟီၣ်ခိၣ် ချၢစ့ၢ်ကီးဧါ. ကွၢ်ကွၢ်, မူခိၣ်ဒီးမူခိၣ်အထီကတၢၢ်န့ၣ်တ တြီၢ်ဘၣ်လၢနဂီၢ်ဘၣ်. ဟံၣ်လၢယမၤတဖျၢၣ်အံၤဆံး န့ၢ်အန့ၣ်ဆံးဒိၣ်လဲၣ်.
\p
\v 28 ဒီးဃၣ်ဃီၤနမဲာ်ဆူနခ့နပှၤအတၢ်ထုကဖၣ်, ဒီးအဃ့ ကညးတၢ်, ယွၤယကစၢ်ဧၢ, ဒိကနၣ်တၢ်ကိးပသူထီၣ်, ဒီးတၢ်ဘါထုကဖၣ်လၢ နခ့နပှၤဘါထုကဖၣ်လၢနမဲာ် ညါလၢမုၢ်မဆါတနံၤအံၤ,
\v 29 ဒ်သိးနမဲာ်ကအိၣ်အိးထီၣ် အသးဆူဟံၣ်တဖျၢၣ်အံၤ လၢမုၢ်ဆါဆဲးလၢမုၢ်နၤဆူ တၢ်အလီၢ်လၢနစံးလၢအဂ့ၢ်, ယမံၤကအိၣ်ဖဲန့ၣ်, ဒ်သိး နကဒိကနၣ်တၢ်ထုကဖၣ် လၢနခ့နပှၤထုကဖၣ်ဝဲဆူ တၢ်အလီၢ်အံၤတက့ၢ်.
\p
\v 30 တုၤအဘါထုကဖၣ်တၢ်ဆူတၢ်အလီၢ်အံၤဒီး, ဒိကနၣ် နခ့နပှၤ, ဒီးနပှၤဂီၢ်မုၢ်အံၣ်စရ့လးအဃ့ကညးတၢ်, ဒီး ဒိကနၣ်တၢ်လၢမူခိၣ်, နအိၣ်နဆိးအလီၢ်, ဒီးတုၤနနၢ်ဟူ တၢ်ဒီး, ပျၢ်တၢ်တက့ၢ်.
\p
\v 31 ပှၤတဂၤမ့ၢ်မၤကမၣ်ပှၤလၢအဃၢၤ, ဒီးအဝဲဒၣ်ဃ့တၢ် ဆိၣ်လီၤအသးလၢအီၤ, ဒီးဒုးဆိၣ်တၢ်, ဒီးတၢ်ဆိၣ်န့ၣ် ဟဲဝဲလၢနတၢ်လုၢ်လီၢ်အမဲာ်ညါလၢဟံၣ်တဖျၢၣ်အံၤအ ပူၤဒီး,
\v 32 ဒိကနၣ်တၢ်နဲလၢမူခိၣ်အပူၤ, ဒီးမၤတၢ်, ဒီးစံၣ် ညီၣ်နခ့နပှၤ, ဒ်သိးနကဟ့ၣ်တၢ်ဒဲးဘးလၢပှၤတတီတ လိၤ, ဒ်သိးနကဟ့ၣ်အကျဲလၢအခိၣ်ဒၣ်ဝဲအဖီခိၣ်, ဒီးဒ် သိးနကပာ်တီပာ်လိၤပှၤတီပှၤလိၤ, ဒ်သိးနကဟ့ၣ်လီၤ အီၤလၢတၢ်ဒ်အတၢ်တီတၢ်လိၤအသိးန့ၣ်တက့ၢ်.
\p
\v 33 တုၤနပှၤဂီၢ်မုၢ်အံၣ်စရ့လး ဘၣ်တၢ်ကျီကွံာ်အီၤလၢအ ဒုၣ်အဒါအမဲာ်ညါလၢအမၤကမၣ်ဘၣ်နၤအဃိ, ဒီးဃၣ် ဃီၤအသးဆူနအိၣ်, ဒီးအၢၣ်လီၤအီလီၤနမံၤ, ဒီးဘါထု ကဖၣ်တၢ်, ဒီးဃ့ကညးတၢ်လၢနၤလၢဟံၣ်အံၤအပူၤ ဒီး,
\v 34 ဒိကနၣ်နဲလၢမူခိၣ်, ဒီးပျၢ်ပှၤဂီၢ်မုၢ်အံၣ်စရ့လးအ တၢ်ဒဲးဘး, ဒီးဒုးဟဲက့ၤအီၤဆူကီၢ်လၢနဟ့ၣ်လီၤအပၢ် တဖၣ်န့ၣ်တက့ၢ်.
\p
\v 35 တုၤမူခိၣ်ကးတံာ်ဃာ်အသးဒီး တၢ်တဟဲစူၤဘၣ်လၢ အဝဲသ့ၣ်မၤကမၣ်ဘၣ်နၤအဃိဒီး, မ့ၢ်ဘါထုကဖၣ်ဝဲ ဆူဟံၣ်အံၤ, ဒီးအၢၣ်လီၤအီလီၤနမံၤ, ဒီးတုၤနမၤနးမၤဖှီၣ် အီၤဒီး, မ့ၢ်ဃၣ်ကွံာ်အသးလၢအတၢ်ဒဲးဘးဒီး,
\v 36 ဒိက နၣ်နဲလၢမူခိၣ်, ဒီးပျၢ်နခ့နပှၤ, ဒီးနပှၤဂီၢ်မုၢ်အံၣ်စရ့လး အတၢ်ဒဲးဘး, ဒ်သိးနကသိၣ်သိအီၤလၢကျဲအဂ့ၤလၢ အကပိာ်ဝဲ, ဒီးဒုးဟဲလီၤတၢ်စူၤလၢနကီၢ်ပူၤ လၢနဟ့ၣ် လီၤတ့ၢ်ပှၤဂီၢ်မုၢ်လၢတၢ်န့ၢ်သါအဂီၢ်န့ၣ်တက့ၢ်.
\p
\v 37 တၢ်သၣ်ဝံၤလီၤဒိမ့ၢ်အိၣ်လၢကီၢ်ပူၤ, တၢ်သံသတြိာ်, ကလံၤအူမၤဟးဂီၤတၢ်, ဘုအတၢ်ဆါ, ဒွဲၣ်အၢ်ဘၤမ့ၢ် အိၣ်, ဒီးဒွဲၣ်ဃစံမ့ၢ်အိၣ်, ဒီးအဒုၣ်အဒါမ့ၢ်ကဝီၤဃာ်အီၤ လၢအကီၢ်အပဲတရီပူၤ, ဒီးဖဲဒၣ်တၢ်တီၢ်, ဒီးဖဲဒၣ်တၢ် ဆါတမံၤမံၤမ့ၢ်အိၣ်ဒီး,
\v 38 ကယဲၢ်တၢ်ထုကဖၣ်, ကယဲၢ် တၢ်ဃ့ကညးလၢပှၤတဂၤဂၤမ့ၢ်ဂ့ၤ, လၢနပှၤဂီၢ်မုၢ်အံၣ် စရ့လးခဲလၢာ်မ့ၢ်ဂ့ၤ, မၤဝဲလၢအသ့ၣ်ညါအသးအတၢ် တီၢ်အဖၢမုၢ်န့ၣ်, ဒီးယူာ်ထီၣ်အစုဆူဟံၣ်အံၤဒီး,
\v 39 ဒိက နၣ်နဲလၢမူခိၣ်နအိၣ်နဆိးအလီၢ်, ဒီးပျၢ်တၢ်, ဒီးမၤတၢ်, ဒီးဟ့ၣ်လီၤပှၤကညီလၢ နသ့ၣ်ညါအသးတဂၤလၢ်လၢ် ဒ်အကျဲအသိးန့ၣ်တက့ၢ်. အဂ့ၢ်ဒ်အံၤ, နသ့ၣ်ညါပှၤက ညီဖိအသးခဲလၢာ်နဲဒၣ်တဂၤဃီဧိၤလီၤ.
\v 40 ဒ်သိးအက ပျံၤနၤကယဲၢ်မုၢ်နံၤမုၢ်နၤလၢအမူဝဲလၢကီၢ်ပူၤ လၢနဟ့ၣ် လီၤပပၢ်တဖၣ်န့ၣ်တက့ၢ်.
\p
\v 41 ဒီးပှၤတခီဘီမုၢ်ဖိစ့ၢ်ကီး လၢအတမ့ၢ်ဘၣ်နပှၤဂီၢ်မုၢ် အံၣ်စရ့လးအဖိဘၣ်, ဒီးဟဲဝဲလၢထံယံၤကီၢ်ယံၤလၢန မံၤအဃိန့ၣ်,
\v 42 (အဂ့ၢ်ဒ်အံၤ, ပှၤကနၢ်ဟူလၢနမံၤဒိၣ်, ဒီး နစုဆူၣ်, ဒိးနစုဒုၣ်ယူာ်ထီၣ်အသးအဂ့ၢ်အကျိၤလီၤ.) တုၤအဟဲဘါထုကဖၣ်ဆူဟံၣ်အံၤဒီး,
\v 43 ဒိကနၣ်နဲလၢ မူခိၣ်နအိၣ်နဆိးအလီၢ်, ဒီးမၤတၢ်ဒ်ကယဲၢ်တၢ်ပှၤတခီ ဘီမုၢ်ဖိန့ၣ်ကိးထီၣ်ဆူနၤ တမံၤလၢ်လၢ်အသိး, ဒ်သိးပှၤ ဂီၢ်မုၢ်ခဲလၢာ် လၢဟီၣ်ခိၣ်ချၢကသ့ၣ်ညါနမံၤ, ဒီးပျံၤနၤ ဒ်နပှၤဂီၢ်မုၢ်အံၣ်စရ့လးအသိးန့ၣ်, ဒီးဒ်သိးအကသ့ၣ် ညါလၢဟံၣ်တဖျၢၣ်အံၤ လၢယမၤအီၤဘၣ်တၢ်ကိးအီၤ လၢနမံၤန့ၣ်တက့ၢ်.
\p
\v 44 နပှၤဂီၢ်မုၢ်မ့ၢ်လဲၤထီၣ်ဒုးတၢ်ဒီးအဒုၣ်အဒါဒီး, ဖဲနဒၣ် နမၢလီၤအီၤန့ၣ်ဒီး, မ့ၢ်ဘါထုကဖၣ်ယွၤဆူဝ့ၢ်တဖျၢၣ် လၢနဃုထၢအီၤ, ဒီးဆူဟံၣ်လၢယမၤလၢနမံၤအဂီၢ်န့ၣ် ဒီး,
\v 45 ဒိကနၣ်နဲလၢမူခိၣ်အတၢ်ထုကဖၣ်, ဒီးအတၢ်ဃ့ ကညးတၢ်, ဒီးစံၣ်ညီၣ်တၢ်လၢအဂီၢ်တက့ၢ်.
\p
\v 46 မ့ၢ်မၤကမၣ်ဘၣ်နၤဒီး, (အဂ့ၢ်ဒ်အံၤ, ပှၤလၢအတမၤက မၣ်ဘၣ်တၢ်ဘၣ်တအိၣ်ဘၣ်.) ဒီးနသးထီၣ်ဘၣ်အီၤ, ဒီး နဟ့ၣ်လီၤကွံာ်အီၤလၢအဒုၣ်အဒါ, ဒီးတၢ်စိာ်မၢကဲကုၢ် အီၤလၢအဒုၣ်အဒါအကီၢ်ပူၤလၢအယံၤမ့ၢ်ဂ့ၤ, လၢအ ဘူးမ့ၢ်ဂ့ၤဒီး,
\v 47 မ့ၢ်ဟဲက့ၤကဒါက့ၤလၢအသးလၢကီၢ်ပူၤ ဖဲတၢ်စိာ်မၢကဲကုၢ်အီၤ, ဒီးပီၢ်ယၢ်လီၤက့ၤအသး, ဒီးဃ့ ကညးနၤလၢပှၤအကီၢ်ပူၤလၢ အစိာ်မၢကဲကုၢ်အီၤ, ဒီး စံးဝဲ, ပမၤကမၣ်လံတၢ်လံ, ဒီးမၤလံတၢ်အၢလံ, ဒီးမၤ လံတၢ်ဒဲးဘးလံ,
\v 48 ဒီးဟဲက့ၤကဒါက့ၤဆူနအိၣ်လၢအ သးဒီဖျၢၣ်ညါ, ဒီးလၢအသးတုၤလၢာ်လၢအဒုၣ်အဒါ အကီၢ်ပူၤလၢအစိာ်မၢကဲကုၢ်အီၤ, ဒီးမ့ၢ်ဘါထုကဖၣ် တၢ်ဆူအကီၢ်လၢနဟ့ၣ်လၢအပၢ်တဖၣ်, ဆူဝ့ၢ်လၢန ဃုထၢအီၤ, ဒီးဆူဟံၣ်လၢယမၤလၢနမံၤအဂီၢ်ဒီး,
\v 49 ဒိ ကနၣ်နဲအတၢ်ဘါထုကဖၣ်, ဒီးအတၢ်ဃ့ကညးလၢမူ ခိၣ်နအိၣ်နဆိးအလီၢ်, ဒီးစံၣ်ညီၣ်တၢ်လၢအဂီၢ်,
\v 50 ဒီးမၤ ပူၤမၤဖျဲးနပှၤဂီၢ်မုၢ်လၢအမၤကမၣ်ဘၣ်နၤ, ဒီးပျၢ်ကယဲၢ် အတၢ်ကမၣ်လၢအမၤကမၣ်ဘၣ်နၤခဲလၢာ်, ဒီးဟ့ၣ်လီၤ အီၤလၢတၢ်သးကညီၤအီၤလၢ ပှၤလၢအစိာ်မၢကဲကုၢ် အီၤတဖၣ်အမဲာ်ညါ, ဒ်သိးအကသးကညီၤအီၤန့ၣ်တ က့ၢ်.
\v 51 အဂ့ၢ်ဒ်အံၤ, မ့ၢ်ဝဲလၢနပှၤဂီၢ်မုၢ်ဒီးနတၢ်န့ၢ်သါ လၢအဟဲစိာ်လၢအဲၤကူပတူးအပူၤ, လၢဖၣ်ကပူၤထး အသးကံၢ်ပူၤလီၤ.
\v 52 ဒ်သိးနမဲာ်ကအိးထီၣ်အသးလၢန ခ့နပှၤအဃ့ကညးတၢ်အဂီၢ်, ဒီးလၢနပှၤဂီၢ်မုၢ်အံၣ်စရ့ လးအဃ့ကညးတၢ်အဂီၢ်, ဒ်သိးနကဒိကနၣ်အကလုၢ် လၢကယဲၢ်တၢ်လၢအဃ့ဝဲလၢနၤလီၤ.
\p
\v 53 အဂ့ၢ်ဒ်အံၤ, နမၤလီၤဖးကွံာ်အီၤဒီးကယဲၢ်ပှၤဂီၢ်မုၢ်လၢ ဟီၣ်ခိၣ်ချၢဒ်သိးအကကဲထီၣ်နတၢ်န့ၢ်သါ, ဒ်နကတိၤ တၢ်လၢနခ့နပှၤစီၤမိၤရှ့အစုပူၤ ဖဲနဟဲစိာ်ပပၢ်တဖၣ်လၢ အဲၤကူပတူးအပူၤန့ၣ်, ကစၢ်ဧၢ.
\p
\v 54 ဒီးတုၤစီၤၡလိၤမိၤဘါထုကဖၣ် ကယဲၢ်တၢ်ဘါထုက ဖၣ်န့ၣ်ဒီး တၢ်ဃ့ကညးတၢ်ခဲလၢာ်လၢယွၤဝံၤဒီး, တၢ် မၤအသးလၢအဂဲၤဆၢထၢၣ်လၢ ယွၤအတၢ်လုၢ်လီၢ်အ မဲာ်ညါဖဲအချံးလီၤအခီၣ် အိၣ်ဒီးအစုယူာ်ထီၣ်အသးဆူ မူခိၣ်,
\v 55 ဒီးဆၢထၢၣ်ဝဲ, ဒီးဆိၣ်ဂ့ၤကယဲၢ်အံၣ်စရ့လး အတၢ်အိၣ်ဖှိၣ်ခဲလၢာ်, လၢအကလုၢ်အသီၣ်ဖးဒိၣ်, ဒီး စံးဝဲဒၣ်,
\v 56 ယွၤလၢအဟ့ၣ်လီၤတၢ်အိၣ်ဘှံးလၢအပှၤဂီၢ် မုၢ်အံၣ်စရ့လးဒ်ကယဲၢ်တၢ်လၢ အကတိၤတ့ၢ်တၢ်အသိး န့ၣ်မ်အဘၣ်တၢ်စံးထီၣ်ပတြၢၤအီၤတက့ၢ်. လၢကယဲၢ် တၢ်ကတိၤဂ့ၤလၢအကတိၤတၢ်လၢအခ့အပှၤစီၤမိၤရှ့အ စုပူၤခဲလၢာ်အကျါန့ၣ် တလီၤတဲာ်ဘၣ်နီတထံၣ်ဘၣ်.
\p
\v 57 ဒီးမ်ယွၤပကစၢ်အိၣ်ဒီးပှၤ ဒ်အအိၣ်ဒီးပပၢ်တဖၣ်အ သိးန့ၣ်တက့ၢ်. မ်အသုတလဲၤသဒၣ်ဘၣ်ပှၤ, မ်အသုတ ဟးထီၣ်ကွံာ်လၢပအိၣ်တဂ့ၤ,
\v 58 မ်အဘိးဃၣ်ပသးဆူ အအိၣ်ဒ်သိးပကပိာ်အကျဲခဲလၢာ်, ဒီးတိၢ်န့ၢ်အတၢ်သိၣ် တၢ်သီ, ဒီးအတၢ်မၤလိာ်, ဒီးအတၢ်စံၣ်ညီၣ်လၢအမၤ လိာ်ပပၢ်တဖၣ်န့ၣ်တက့ၢ်.
\p
\v 59 ဒီးတၢ်ကတိၤတဖၣ်အံၤလၢ ယဃ့ကညးတၢ်လၢအီၤ လၢယွၤအမဲာ်ညါန့ၣ် မ်အအိၣ်ဘူဒီးယွၤပကစၢ်လၢမုၢ် ဆါဒီးလၢမုၢ်နၤ, ဒ်သိးအကစံၣ်ညီၣ်တၢ်လၢအခ့အပှၤ အဂီၢ်, ဒီးလၢအပှၤဂီၢ်မုၢ်ခဲလၢာ်အဂီၢ်, တနံၤဒ်တနံၤ အတၢ်ဒၣ်ဝဲအသိးန့ၣ်,
\v 60 ဒ်သိးပှၤဂီၢ်မုၢ်လၢဟီၣ်ခိၣ်ချၢ ခဲလၢာ်ကသ့ၣ်ညါလၢယွၤမ့ၢ်ကစၢ်, လၢအဂၤတအိၣ် ဘၣ်န့ၣ်တက့ၢ်.
\p
\v 61 မၤသးဒ်န့ၣ်ဒီး မ်သုသးလၢထီၣ်ပှဲၤထီၣ်လၢယွၤပက စၢ်အမဲာ်ညါ, ဒ်သိးသုကလဲၤတၢ်လၢအတၢ်သိၣ်တၢ် သီအပူၤ, ဒီးတိၢ်န့ၢ်အတၢ်မၤလိာ်, ဒ်လၢမုၢ်မဆါတနံၤ အံၤအသိးန့ၣ်တက့ၢ်.
\p
\v 62 ဒီးစီၤပၤဒီးအံၣ်စရ့လးခဲလၢာ်အိၣ်ဒီးအီၤန့ၣ် လုၢ်တၢ် လၢယွၤအမဲာ်ညါလီၤ.
\p
\v 63 ဒီးစီၤၡလိၤမိၤလုၢ်တၢ်လုၢ်မၤဃူမၤဖိး လၢအလုၢ်ဝဲလၢ ယွၤ, ဂီၤဖံးခံကလးခံကထိ, ဒီးသိတကလီၤခံကလး လီၤ. ဒီးစီၤပၤဒီးပှၤအံၣ်စရ့လးဖိခဲလၢာ်ပာ်ဟံၣ်န့ၣ်လၢ ယွၤအဂီၢ်လီၤ.
\p
\v 64 ဒီးတၢ်လၢမုၢ်တနံၤန့ၣ် စီၤပၤပာ်စီဆှံဂၢၤအသးကံၢ် ပူၤလၢအအိၣ်ဝဲလၢ ယွၤအဟံၣ်အမဲာ်ညါလီၤ. အဂ့ၢ်ဒ် အံၤ, လုၢ်တၢ်လုၢ်မ့ၣ်အူ, ဒီးတၢ်မၤဘူၣ်ကိၣ်, ဒီးတၢ်လုၢ် မၤဃူမၤဖိးအသိဖဲန့ၣ်လီၤ. အဂ့ၢ်ဒ်အံၤ, တၢ်လုၢ်လီၢ်တိၢ် လၢအအိၣ်ဝဲလၢယွၤအမဲာ်ညါန့ၣ် ဒ်သိးအကဒိးန့ၢ်တၢ် လုၢ်မ့ၣ်အူ, ဒီးတၢ်မၤဘူၣ်ကိၣ်, ဒီးတၢ်လုၢ်မၤဃူမၤဖိး အသိန့ၣ်ဆံးကဲၣ်ဆိးလီၤ.
\p
\v 65 အကတီၢ်ဖဲန့ၣ်စီၤၡလိၤမိၤမၤတၢ်ဘူၣ်, ဒီးအံၣ်စရ့လး ခဲလၢာ်အိၣ်ဒီးအီၤ, တၢ်အိၣ်ဖှိၣ်ဖးဒိၣ်လၢတၢ်ဟဲနုာ်လၢ ဃမါသးပၢၢ်လၢအဲၤကူပတူးအထံကျိ, လၢယွၤပကစၢ် အမဲာ်ညါနွံနံၤဒီးနွံနံၤတဆံလွံၢ်နံၤလီၤ.
\p
\v 66 ဒီးဃိးနံၤတနံၤန့ၢ်ပျၢ်ပှၤဂီၢ်မုၢ်, ဒီးအဝဲသ့ၣ်တဖၣ်န့ၣ် ဆိၣ်ဂ့ၤစီၤပၤ, ဒီးလဲၤဝဲဆူအဒဲပူၤလၢအသူၣ်ခုအသးခု, ဒီးလၢအသူၣ်ဖှံအသးညီလၢ ကယဲၢ်တၢ်အဂ့ၤလၢယွၤ မၤဝဲ, လၢအခ့အပှၤစီၤဒၤဝံး, ဒီးအပှၤဂီၢ်မုၢ်အံၣ်စရ့လး အဃိန့ၣ်လီၤ.
\c 9
\cl ၉
\p
\v 1 ဒီးတုၤစီၤၡလိၤမိၤမၤယွၤအဟံၣ်ဝံၤဒီး, ဒီးစီၤပၤအဟံၣ်, ဒီးကယဲၢ်စီၤၡလိၤမိၤ အတၢ်ဆၢလၢအဘၣ်အသး လၢ အကမၤဝဲဒီး,
\v 2 တၢ်မၤအသးလၢယွၤလီၣ်ဖျါထီၣ်အသး လၢစီၤၡလိၤမိၤအမဲာ်ညါပှဲၤထီၣ်ခံဘျီတဘျီ, ဒ်အအိၣ် ဖျါလၢအမဲာ်ညါလၢကံးဘိၣ်အသိးန့ၣ်လီၤ.
\v 3 ဒီးယွၤစံး ဘၣ်အီၤ, ယနၢ်ဟူလံနဘါထုကဖၣ်တၢ်ဒီး နဃ့က ညးတၢ်လၢနမၤလၢယမဲာ်ညါ, ယမၤစီဆှံလံဟံၣ်တ ဖျၢၣ်အံၤလၢနမၤအီၤ ဒ်သိးယကပာ်ယမံၤဖဲန့ၣ်လီၤထူ လီၤယိာ်, ဒီးယမဲာ်ဒီးယသးကအိၣ်ဖဲန့ၣ် ကိးမုၢ်နံၤမုၢ် နၤဒဲးလီၤ.
\p
\v 4 ဒီးနမ့ၢ်လဲၤတၢ်လၢယမဲာ်ညါ, ဒ်နပၢ်စီၤဒၤဝံးလဲၤတၢ် အသိးလၢနသးဒီဖျၢၣ်, ဒီးလၢတၢ်တီတၢ်လိၤအပူၤဒ်သိး နကမၤကယဲၢ်တၢ်လၢယမၤလိာ်နၤ, ဒီးတိၢ်န့ၢ်ယတၢ် သိၣ်တၢ်သီ, ဒီးယတၢ်စံၣ်ညီၣ်တဖၣ်န့ၣ်ဒီး,
\v 5 ယက ဒုးအိၣ်ဂၢၢ်ဆိးကျၢၤနဘီနမုၢ်အလီၢ်ပစိာ်လၢ အံၣ်စရ့ လးအဖီခိၣ်လီၤထူလီၤယိာ်, ဒ်ယကတိၤတၢ်ဒီးနပၢ်စီၤ ဒၤဝံးအသိးန့ၣ်ဒီးယစံး, ပှၤလၢအဘၣ်ဃးဒီးနၤလၢအံၣ် စရ့လးအလီၢ်ပစိာ်အဖီခိၣ်တလီၤတုာ်ဘၣ်ဝဲဘၣ်.
\v 6 မ့မ့ၢ်သုမ့ၢ်ဂ့ၤ, သုဖိသုလံၤမ့ၢ်ဂ့ၤ, မ့ၢ်ဃၣ်ကွံာ်လၢတၢ်ပိာ်ယခံသပှၢ်တၢၢ်, ဒီးတတိၢ်န့ၢ်ဘၣ်ယတၢ်သိၣ်တၢ်သီ, ဒီးယတၢ်မၤလိာ်လၢယပာ်လီၤလၢသုမဲာ်ညါဘၣ်, ဒီးလဲၤမၤကစၢ်အဂၤတဖၣ်အတၢ်, ဒီးဘါထီၣ်အီၤဒီး,―
\p
\v 7 ယကဒီၣ်တဲာ်အံၣ်စရ့လးဒီးအကီၢ်လၢ ယဟ့ၣ်လီၤအီၤ, ဒီးဟံၣ်လၢယမၤစီဆှံအီၤ လၢယမံၤအဂီၢ်တဖျၢၣ်အံၤ, ယကညိကွံာ်လၢယမဲာ်ညါ, ဒီးအံၣ်စရ့လးကကဲထီၣ် တၢ်ကတိၤဒိအလီၢ်, ဒီးတၢ်ဒုၣ်ဒွဲၣ်အလီၢ်လၢပှၤကိးက လုာ်ဒဲးအမဲာ်ညါလီၤ.
\p
\v 8 ဒီးဟံၣ်ထီအံၤကယဲၢ်ပှၤလၢ အလဲၤပူၤကွံာ်အီၤကပာ် အသးကမၢကမၣ်, ဒီးၡံ, ဒီးကစံး, ယွၤမၤတၢ်ဒ်အံၤသိး လၢကီၢ်အံၤ, ဒီးဟံၣ်အံၤမ့ၢ်အဘၣ်မနုၤလဲၣ်.
\p
\v 9 ဒီးပှၤကစံးဆၢဝဲ, မ့ၢ်အလဲၤသဒၣ်ယွၤအကစၢ်လၢအ ဟဲစိာ်အပၢ်လၢကီၢ်အဲၤကူပတူးအပူၤ, ဒီးဟံးန့ၢ်အက စၢ်အဂၤ, ဒီးဘါထီၣ်အီၤ, ဒီးမၤအတၢ်လီၤ. မ်ဒ်န့ၣ်ဒီး ယွၤဒုးဟဲဘၣ်အီၤလၢကယဲၢ်တၢ်အၢအံၤလီၤ.
\p
\v 10 ဒီးလၢအနံၣ်ခံဆံအကတၢၢ်န့ၣ် တုၤစီၤၡလိၤမိၤမၤတ့ၢ် ယွၤအဟံၣ်, ဒီးစီၤပၤအဟံၣ်ဒၣ်ဝဲခံဖျၢၣ်ဒီး,
\v 11 စိၢ်အစီၤပၤ စီၤဃံရၣ်ဟ့ၣ်လီၤစီၤၡလိၤမိၤလၢသ့ၣ်ဆှိအ့ရ့း, ဒီးသ့ၣ် ဆှိ, ဒီးထူဧိၤလွဲဧိၤဒ်ကယဲၢ်တၢ်ဘၣ်အသး အသိးန့ၣ် လီၤ. တၢ်မၤအသးလၢစီၤပၤၡလိၤမိၤဟ့ၣ်လီၤစီၤဃံရၣ် လၢဝ့ၢ်ခံဆံလၢကီၢ်ကၤလံၤလါအပူၤလီၤ.
\v 12 ဒီးစီၤဃံရၣ် ဟဲဝဲလၢစိၢ်အပူၤ ဒ်သိးအကကွၢ်ဝ့ၢ်တဖၣ်လၢစီၤၡလိၤ မိၤဟ့ၣ်လီၤအီၤ, ဒီးတဘၣ်ဘၣ်အသးဘၣ်.
\v 13 ဒီးစံးဝဲ ဒၣ်, ဝ့ၢ်တဖၣ်အံၤနဟ့ၣ်လီၤယၤမ့ၢ်ဝ့ၢ်မနုၤလဲၣ်, ယဒီပုၢ် ဝဲၢ်ဧၢ. ဒီးယုၢ်ဝဲအမံၤလၢကၤဘူလးတုၤမုၢ်မဆါတနံၤ အံၤလီၤ.
\p
\v 14 ဒီးစီၤဃံရၣ်ဟ့ၣ်ယုၢ်စီၤပၤလၢ ထူအကံကၢ်ဃုဆံလီၤ.
\p
\v 15 ဒီးစီၤၡလိၤမိၤမၢပှၤဟ့ၣ်သွဲအဂ့ၢ်ဒ်အံၤ, ဒ်သိးအကမၤ ယွၤအဟံၣ်, ဒီးအဟံၣ်ဒၣ်ဝဲ, ဒီးမံးလိၤ, ဒီးယရူၤၡလ့ၣ်အ ခိၣ်ဒူ, ဒီးဃါစိၢ်, ဒီးမကံးဒိၤ, ဒီးက့စ့ၢ်လီၤ.
\v 16 အဲၤကူပတူး အစီၤပၤဖၤရိၤလဲၤတၢ်, ဒီးမၤန့ၢ်က့စ့ၢ်, ဒီးဆူးထီၣ်ကွံာ်ဝဲ လၢမ့ၣ်အူ, ဒီးမၤသံပှၤကနၤဧၣ်ဖိလၢအအိၣ်ဝဲဆိးဝဲလၢ ဝ့ၢ်ပူၤ, ဒီးဟ့ၣ်လီၤဝဲလၢတၢ်ဟ့ၣ်လၢအဖိမုၣ်စီၤၡလိၤမိၤ အမါလီၤ.
\p
\v 17 ဒီးစီၤၡလိၤမိၤတ့က့စ့ၢ်, ဒီးဘ့ၤသဃိရိၣ်လၢအဖီလာ် တဖျၢၣ်,
\v 18 ဒီးဘဧၤလး, ဒီးတးဒမိၢ်လၢပှၢ်မုၢ်ကနၢလၢ ကီၢ်ပူၤန့ၣ်လီၤ.
\v 19 ဒီးကယဲၢ်ဝ့ၢ်ပာ်ဖှိၣ်တၢ်လၢအအိၣ် ဒီးစီၤၡလိၤမိၤ, ဒီးဝ့ၢ်တဖၣ်လၢအလ့ၣ်ကဟၣ်အဂီၢ်, ဒီး တၢ်လၢစီၤၡလိၤမိၤဆၢမၤဝဲ လၢယရူၤၡလ့ၣ်အပူၤ, ဒီး လၢလဘၤနိၣ်အလိၤ, ဒီးလၢအကီၢ်ပူၤဒီဘ့ၣ်ညါလၢ အပၢဝဲန့ၣ်လီၤ.
\p
\v 20 ကယဲၢ်ပှၤလၢအအိၣ်လီၤတဲာ်လၢပှၤအမိၢ်ဖိ, ပှၤဃ့ၤ သးဖိ, ပှၤပရးစၤဖိ, ပှၤဃံၤဝံဖိ, ဒီးပှၤယဘူၣ်ဖိ, လၢအတ ဘၣ်ဃးဘၣ်ဒီးပှၤအံၣ်စရ့လးဖိဘၣ်န့ၣ်,
\v 21 အဖိအလံၤ လၢအအိၣ်လီၤတဲာ်ဝဲလၢကီၢ်ပူၤလၢ ပှၤအံၣ်စရ့လးဖိ မၤဟးဂီၤအီၤလၢာ်တသ့ဘၣ်န့ၣ် စီၤၡလိၤမိၤမၢအမၤ တၢ်လၢဟ့ၣ်သွဲအလီၢ်တုၤမုၢ်မဆါတနံၤအံၤလီၤ.
\p
\v 22 ဒီးပှၤအံၣ်စရ့လးဖိန့ၣ်စီၤၡလိၤမိၤတမၢအကဲကုၢ်ဘၣ်. မ့မ့ၢ်အဝဲသ့ၣ်တဖၣ်န့ၣ် မ့ၢ်ပှၤသုးဖိတဖၣ်, ဒီးအခ့အ ပှၤတဖၣ်, ဒီးအပဒိၣ်တဖၣ်, ဒီးအပှၤသုးဖိအခိၣ်တဖၣ်, ဒီးအလ့ၣ်ကဟၣ်အခိၣ်တဖၣ်, ဒီးအပှၤကသ့ၣ်သုးတ ဖၣ်လီၤ.
\p
\v 23 ပဒိၣ်ဖးဒိၣ်လၢအအိၣ်ဝဲလၢ စီၤၡလိၤမိၤအတၢ်မၤအ ဖီခိၣ်န့ၣ် မ့ၢ်ပှၤယဲၢ်ကယၤယဲၢ်ဆံလၢအပၢပှၤလၢအမၤ တၢ်လီၤ.
\p
\v 24 မ့မ့ၢ်ဖၤရိၤအဖိမုၣ်ဟဲထီၣ်လၢစီၤဒၤဝံးအဝ့ၢ်ပူၤ ဆူအ ဟံၣ်လၢအမၤဝဲလၢအဂီၢ်လီၤ. တုၤနုၤတစုတ့ဝဲလၢမံး လိၤလီၤ.
\p
\v 25 ဒီးစီၤၡလိၤမိၤလုၢ်တၢ်လုၢ်မ့ၣ်အူ, ဒီးတၢ်လုၢ်မၤဃူမၤ ဖိးလၢတၢ်လုၢ်လီၢ်အဖီခိၣ်လၢ အမၤဝဲလၢယွၤအဂီၢ်တ နံၣ်သၢဘျီ, ဒီးဆိၣ်ကဲၤတၢ်နၢမူလၢတၢ်လုၢ်လီၢ်အဖီခိၣ် လၢအအိၣ်ဝဲလၢယွၤအမဲာ်ညါလီၤ. ဒီးမၤဟံၣ်ဝံၤဝဲလီၤ.
\p
\v 26 ဒီးစီၤၡလိၤမိၤမၤကဘီတဘ့ၣ်လၢ ဧ့းစယိၣ်က့ဘ့ၢ်အ ပူၤလၢအအိၣ်ဝဲဖဲအ့လိးလၢပီၣ်လဲၣ်အနံၤလၢ ကီၢ်အ ဒိၣ်အပူၤလီၤ.
\p
\v 27 ဒီးစီၤဃံရၣ်မၢလီၤအခ့အပှၤ, ပှၤကဘီဖိလၢအသ့ၣ် ညါပီၣ်လဲၣ်တဖၣ်အိၣ်လၢကဘီပူၤ အိၣ်ဒီးစီၤၡလိၤမိၤ အခ့အပှၤလီၤ.
\p
\v 28 ဒီးဟဲဝဲဆူအိဖ့ၢ်, ဒီးဟဲစိာ်ဖဲန့ၣ်ထူအကံကၢ်တကယၤ ခံဆံ, ဒီးဟဲစိာ်ဝဲဆူစီၤပၤၡလိၤမိၤအအိၣ်လီၤ.
\c 10
\cl ၁၀
\p
\v 1 ဒီးတုၤၡဘၤအနီၢ်ပၤမုၣ် နၢ်ဟူစီၤၡလိၤမိၤအကစီၣ်လၢ ယွၤအမံၤအဂ့ၢ်အကျိၤဒီး, ဟဲဝဲဒ်သိးအကမၤကွၢ်အီၤလၢ တၢ်ကတိၤအဒိၣ်အယိာ်တဖၣ်လီၤ.
\p
\v 2 ဒီးဟဲဝဲဆူယရူၤၡလ့ၣ် အိၣ်ဒီးအပှၤပိာ်အခံအါအါက လဲာ်, ဒီးကီၤလၤအူးလၢအစိာ်တၢ်နၢမူ, ဒီးထူဧိၤလွဲဧိၤ အါအါကလဲာ်, ဒီးတၢ်မျၢ်တဖၣ်, ဒီးဟဲဝဲဆူစီၤၡလိၤမိၤ အအိၣ်, ဒီးကတိၤတၢ်ဒီးအီၤလၢ ကယဲၢ်တၢ်လၢအအိၣ် ဝဲလၢအသးကံၢ်ပူၤအဂ့ၢ်အကျိၤလီၤ.
\p
\v 3 ဒီးစီၤၡလိၤမိၤဒုးနဲၣ်အီၤလၢ တၢ်ဘၣ်ဃးဒီးအတၢ်က တိၤခဲလၢာ်, ဒီးတၢ်တအိၣ်တဒၢဘၣ်ဒီးစီၤပၤလၢအတ စံးဘၣ်အီၤနီတမံၤဘၣ်.
\p
\v 4 ဒီးတုၤၡဘၤအနီၢ်ပၤမုၣ်န့ၣ် ထံၣ်ဘၣ်ကယဲၢ်စီၤၡလိၤ မိၤအတၢ်ကူၣ်သ့, ဒီးဟံၣ်လၢအမၤဝဲန့ၣ်,
\v 5 ဒီးတၢ်အီၣ် လၢအစီၢ်နီၤခိၣ်အဖီခိၣ်, ဒီးအခ့အပှၤဆ့ၣ်နီၤဝဲ, ဒီးအပှၤ မၤအတၢ်ဆၢထၢၣ်, ဒီးအကူအသိး, ဒီးအပှၤစိာ်အလီ ခီ, ဒီးအတၢ်လဲၤထီၣ်ဆူယွၤအဟံၣ်သတးဒီး အသးတ အိၣ်လၢၤဘၣ်လၢအပူၤဘၣ်.
\p
\v 6 ဒီးစံးဘၣ်စီၤပၤ, တၢ်ကတိၤလၢယနၢ်ဟူလၢယကီၢ် ဒၣ်ယဲအပူၤလၢနတၢ်ကတိၤအဂ့ၢ်အကျိၤ, ဒီးလၢနကူၣ် တၢ်သ့အဂ့ၢ်အကျိၤန့ၣ်မ့ၢ်အမ့ၢ်အတီလီၤ.
\v 7 ဘၣ်ဆၣ် ဒီးယတချုးဟဲဒံးဘၣ်, ဒီးယမဲာ်တချုးထံၣ်ဒံးဘၣ်ဒီး, ယတနာ်ဘၣ်ယဲဘၣ်. ဒီးကွၢ်ကွၢ်, ပှၤတစံးဘၣ်ယၤလၢ တဝာ်ဘၣ်. နတၢ်ကူၣ်သ့, ဒီးနတၢ်ဂ့ၤဒိၣ်န့ၢ်တၢ်အက စီၣ်လၢယနၢ်ဟူတက့ၢ်လီၤ.
\p
\v 8 နပှၤကညီဘၣ်ဆိၣ်ဂ့ၤဝဲလီၤ. နခ့နပှၤတဖၣ်အံၤ, ပှၤ လၢအဆၢထၢၣ်လၢနမဲာ်ညါတထံၣ်ဃီ, ပှၤလၢအနၢ် ဟူနတၢ်ကူၣ်သ့န့ၣ်ဘၣ်ဆိၣ်ဂ့ၤဝဲလီၤ.
\v 9 ယွၤနကစၢ်လၢ အဘၣ်အသးလၢနၤ ဒ်သိးအကဟ့ၣ်နဆ့ၣ်နီၤလၢအံၣ် စရ့လးအလီၢ်ပစိာ်အဖီခိၣ်န့ၣ် မ်အဘၣ်တၢ်စံးထီၣ်ပ တြၢၤအီၤတက့ၢ်. မ့ၢ်ယွၤအဲၣ်အံၣ်စရ့လးလီၤထူလီၤယိာ် သတးဒီး, ပာ်နၤလၢစီၤပၤဒ်သိးနကစံၣ်ညီၣ်တၢ်, ဒီးမၤ တၢ်တီတၢ်လိၤလီၤ.
\p
\v 10 ဒီးဟ့ၣ်လီၤစီၤပၤလၢထူအကံကၢ်တကယၤခံဆံ, ဒီး တၢ်နၢမူအါအါကလဲာ်, ဒီးတၢ်မျၢ်တဖၣ်လီၤ. တၢ်နၢမူ အါအါကလဲာ်ထဲသိးဒီးၡဘၤအနီၢ်ပၤမုၣ် ဟ့ၣ်စီၤၡလိၤ မိၤန့ၣ်တဟဲလၢၤဝဲဘၣ်.
\p
\v 11 ဒီးစီၤဃံရၣ်အကဘီလၢ အဟဲစိာ်ထူဧိၤလွဲဧိၤလၢအိ ဖ့ၢ်န့ၣ်ဟဲစိာ်စ့ၢ်ကီးသ့ၣ်အလၤမူးအါအါကလဲာ်, ဒီးတၢ် မျၢ်တဖၣ်လၢအိဖ့ၢ်လီၤ.
\p
\v 12 ဒီးစီၤပၤတ့ထူၣ်ဖိတဖၣ်လၢ သ့ၣ်အလၤမူးလၢယွၤအ ဟံၣ်အဂီၢ်, ဒီးတ့စ့ၢ်ကီးတနၢ်, ဒီးသီတူၢ်လၢပှၤသးဝံၣ် တၢ်ဖိအဂီၢ်လီၤ. သ့ၣ်အလၤမူးထဲသိးဒီးအဝဲန့ၣ်တဟဲ လၢၤဘၣ်, ဒီးတၢ်တထံၣ်လၢၤဘၣ်တုၤမုၢ်မဆါတနံၤ အံၤဘၣ်လီၤ.
\p
\v 13 ဒီးစီၤပၤၡလိၤမိၤဟ့ၣ်လီၤၡဘၤအနီၢ်ပၤမုၣ် လၢတၢ် လၢအဟ့ၣ်ဒၣ်တၢ်မဲာ်ညါ ကယဲၢ်တၢ်လၢအဘၣ်အသး ဖဲဒၣ်အဃ့တၢ်တမံၤလၢ်လၢ်လီၤ. ဒီးဃၣ်အသးဒီးက့ၤ က့ၤဆူအလီၢ်ဒၣ်ဝဲ, အဝဲဒၣ်ဒီးအခ့အပှၤလီၤ.
\p
\v 14 ဒီးထူဧိၤလွဲဧိၤလၢအဟဲဆူ စီၤၡလိၤမိၤအအိၣ်လၢတ နံၣ်အတီၢ်ပူၤန့ၣ် လီၤ. တယၢၢ်ဃုကယၤဃုဆံဃုကံကၢ် လီၤ.
\v 15 လၢန့ၣ်အမဲာ်ညါအိၣ်ဒံးတၢ်လၢပှၤဃုထၢဖိ, ဒီး လၢပှၤကၤတၢ်ဖိ, ဒီးလၢဧ့ရ့းအစီၤပၤခဲလၢာ်, ဒီးလၢ ထံဧိၤကီၢ်ဧိၤအပဒိၣ်ဖးဒိၣ်တဖၣ်န့ၣ်လီၤ.
\p
\v 16 ဒီးစီၤၡလိၤမိၤတ့ကတီၤဖးဒိၣ် ခံကယၤလၢထူကိၢ် လိၣ်လီၤ. ထူအၡက့းလးဃုကယၤ အိၣ်ဝဲလၢကတီၤ တဘ့ၣ်အပူၤလီၤ.
\p
\v 17 ဒီးတ့ကတီၤဖိလၢထူကိၢ်လိၣ်သၢကယၤလီၤ. ထူအ ၡက့လးသၢကယၤအိၣ်ဝဲလၢ ကတီၤတဘ့ၣ်အပူၤလီၤ. ဒီးစီၤပၤပာ်ဝဲလၢ လဘၤနိၣ်အပှၢ်လၢ်ကျါအဟံၣ်ပူၤန့ၣ် လီၤ.
\p
\v 18 ဒီးစီၤပၤတ့လီၢ်ပစိာ်ဖးဒိၣ်လၢကဆီမဲ, ဒီးပီၤဝဲလၢထူ စီလီၤ.
\v 19 ဒီးလီၢ်ပစိာ်န့ၣ်အိၣ်ဝဲဒီးအဃီဃုသွါ, ဒီးလီၢ်ပ စိာ်အဖီခိၣ်န့ၣ်ကဝီၤဝဲလၢ အချၢဃံ, ဒီးအစုဖံးအိၣ်ဝဲဖဲ လီၢ်ဆ့ၣ်နီၤလၢအဝဲတခီ, ဒီးလၢအဝဲတခီ, ဒီးခ့ယုၢ်ခံဒု ဆၢထၢၣ်ဝဲဖဲစုဖံးအဃၢၤလီၤ.
\v 20 ဒီးခ့ယုၢ်တဆံခံဒုဆၢ ထၢၣ်ဖဲဃီဃုသွါအဝဲတခီအဖီခိၣ် ဒီးလၢအဝဲတခီအဖီ ခိၣ်လီၤ. တၢ်တတ့ဘၣ်တၢ်ဒ်န့ၣ်သိးလၢ ဘီမုၢ်နီတဘီ မုၢ်အပူၤဘၣ်လီၤ.
\p
\v 21 ဒီးကယဲၢ်စီၤပၤအလီခီအီတၢ်န့ၣ် မ့ၢ်ထူခဲလၢာ်လီၤ. ဒီးကယဲၢ်လီခီအိၣ်ဝဲလၢ လဘၤနိၣ်အပှၢ်လၢ်ကျါအ ဟံၣ်ပူၤန့ၣ်မ့ၢ်ထူစီၤခဲလၢာ်လီၤ. တတ့ဘၣ်လၢစ့နီတ ဘ့ၣ်နီတဖျၢၣ်ဘၣ်. လၢစီၤၡလိၤမိၤအမုၢ်နံၤတဖၣ်န့ၣ် တၢ်တပာ်ကဲဘၣ်စ့ဘၣ်လီၤ.
\p
\v 22 အဂ့ၢ်ဒ်အံၤ, စီၤပၤအိၣ်ဒီးကဘီတၢ်ၡံၣ်လၢပီၣ်လဲၣ်ပူၤ အိၣ်ဒီးစီၤဃံရၣ်အကဘီလီၤ. သၢနံၣ်တစုန့ၣ်ကဘီတၢ် ၡံၣ်ဟဲစိာ်ထူဧိၤလွဲဧိၤ, ဒီးကျိၣ်ဧိၤစ့ဧိၤ, ဒီးကဆီမဲ, ဒီး ကယူၤဖၣ်တဖၣ်, ဒီးထိၣ်ပှာ်တဖၣ်လီၤ.
\p
\v 23 ဒီးစီၤၡလိၤမိၤဒိၣ်န့ၢ်ကယဲၢ်စီၤပၤလၢ ဟီၣ်ခိၣ်ချၢလၢ အစုလီၢ်အခီၣ်ခိၣ်, ဒီးလၢအတၢ်ကူၣ်သ့န့ၣ်လီၤ.
\v 24 ဒီး ဟီၣ်ခိၣ်ဖိဃုစီၤၡလိၤမိၤအမဲာ်ခဲလၢာ် ဒ်သိးအကနၢ်ဟူ အတၢ်ကူၣ်သ့လၢယွၤပာ်လီၤဝဲလၢအသးကံၢ်ပူၤလီၤ.
\p
\v 25 ဒီးပှၤဟဲစိာ်အခိၣ်ဖးစုာ်စုာ်, လၢလီခီစ့, ဒီးလီခီထူ, ဒီး တၢ်အကူအသိး, ဒီးတၢ်သဃိး, ဒီးတၢ်နၢမူ, ဒီးကသ့ၣ် ဒီးကသ့ၣ်လၤသ့ၣ်တဖၣ်န့ၣ်တနံၣ်ဘၣ်တနံၣ်လီၤ.
\p
\v 26 ဒီးစီၤၡလိၤမိၤပာ်ဖှိၣ်လ့ၣ်ကဟၣ်, ဒီးပှၤကသ့ၣ်သုးဖိ, ဒီးအိၣ်ဝဲဒီးလ့ၣ်ကဟၣ်တကထိလွံၢ်ကယၤ, ဒီးပှၤသုး ဖိတကလးခံကထိ, ဒီးပာ်ဝဲလၢလ့ၣ်ကဟၣ်အဝ့ၢ်တ ဖၣ်အပူၤ, ဒီးအိၣ်ဒီးစီၤပၤလၢယရူၤၡလ့ၣ်အပူၤလီၤ.
\p
\v 27 ဒီးစီၤပၤပာ်ကျိၣ်ဧိၤစ့ဧိၤလၢ ယရူၤၡလ့ၣ်ဒ်လၢၢ်တဖၣ် အသိး, ဒီးပာ်သ့ၣ်ဆှိအ့ရ့းအါအါကလဲာ်ဒ်သိးဝံာ်လၢ တၢ်ပျီပူၤအသိးန့ၣ်လီၤ.
\p
\v 28 ဒီးတၢ်ဟဲစိာ်ကသ့ၣ်လၢအဲၤကူပတူးအပူၤ လၢစီၤၡ လိၤမိၤအဂီၢ်လီၤ. စီၤပၤအပှၤကၤတၢ်ဖိတူၢ်လိာ်အီၤလၢ တၢ်အဖုတဖၣ်, တဖုဒီးတဖုအိၣ်ဒီးအပှၤဒၣ်ဝဲစုာ်စုာ် လီၤ.
\p
\v 29 ဒီးပှၤလဲၤတၢ်, ဒီးဟဲစိာ်လ့ၣ်ကဟၣ်တဆိလၢအဲၤကူ ပတူးအပူၤ လၢစ့ဃုကယၤအဂီၢ်, ဒီးကသ့ၣ်တဒုလၢတ ကယၤယဲၢ်ဆံအဂီၢ်လီၤ. ဒ်န့ၣ်အသိးဟဲစိာ်ဝဲလၢအစု ပူၤလၢပှၤဃ့ၤသးဖိအစီၤပၤတဖၣ်ခဲလၢာ်အဂီၢ်, ဒီးလၢ စူၤရံအစီၤပၤတဖၣ်အဂီၢ်လီၤ.
\c 11
\cl ၁၁
\p
\v 1 ဒီးစီၤပၤၡလိၤမိၤအဲၣ်ပှၤတခီဘီမုၢ်ဖိ အပိာ်မုၣ်အါဂၤ လီၤ. လၢဖၤရိၤအဖိမုၣ်အမဲာ်ညါန့ၣ်ပှၤမိၤအးမုၣ်, ပှၤဧၣ် မိၣ်မုၣ်, ပှၤအဒိၣ်မုၣ်, ပှၤစံဒိၣ်မုၣ်, ပှၤဃ့ၤသးမုၣ်,
\v 2 လၢ ပှၤကလုာ်အကျါ လၢယွၤစံးပှၤအံၣ်စရ့လးဖိလၢအဂ့ၢ် န့ၣ်, သုတဘၣ်လဲၤနုာ်ဆူအအိၣ်ဘၣ်, ဒီးအဝဲသ့ၣ်တ ဖၣ်န့ၣ် တဘၣ်ဟဲနုာ်ဆူသုအိၣ်ဘၣ်, ကဘိးဃၣ်ကွံာ် သုသးထွဲအကစၢ်တဖၣ်အခံန့ၣ်လီၤ. ဒီးစီၤၡလိၤမိၤဘျုး အသးဒီးအီၤလၢတၢ်အဲၣ်လီၤ.
\p
\v 3 ဒီးအိၣ်ဝဲဒီးအမါနွံကယၤ, စီၤပၤအဖိမုၣ်တဖၣ်, ဒီးအသံၣ်မါသၢကယၤ, ဒီးအမါတဖၣ်န့ၣ်ဘိးဃၣ်ကွံာ်အ သးလီၤ.
\v 4 ဒီးစီၤၡလိၤမိၤအသးပှၢ်အကတီၢ်န့ၣ်တၢ်မၤ အသးလၢအမါတဖၣ် ဘိးဃၣ်ကွံာ်အသးထွဲကစၢ်အ ဂၤတဖၣ်အခံ, ဒီးအသးတအိၣ်ဒီဖျၢၣ်ဒီးယွၤအကစၢ်, ဒ်အပၢ်စီၤဒၤဝံးအသးအသိးန့ၣ်ဘၣ်.
\p
\v 5 ဒီးစီၤၡလိၤမိၤလဲၤပိာ်ပှၤစံဒိၣ်ဖိ အကစၢ်မုၢ်ဧၤၡတြိးအ ခံ, ဒီးပှၤဧၣ်မိၣ်ဖိအတၢ်သးဘၣ်အၢ, မိလးအခံလီၤ.
\v 6 ဒီးစီၤၡလိၤမိၤမၤတၢ်အၢလၢယွၤအမဲာ်, ဒီးတပိာ်ထွဲယွၤအခံလၢလၢပှဲၤပှဲၤ ဒ်အပၢ်စီၤဒၤဝံးအသိးန့ၣ်ဘၣ်.―
\p
\v 7 တုၤနုၤတစုစီၤၡလိၤမိၤမၤတၢ်အလီၢ်ထီၣ်ထီလၢ မိၤအး အတၢ်သးဘၣ်အၢ, ကမိၣ်အဂီၢ်လၢကစၢၢ်အိၣ်လၢယ ရူၤၡလ့ၣ်အမဲာ်ညါအလိၤ, ဒီးလၢပှၤဧၣ်မိၣ်ဖိအတၢ်သး ဘၣ်အၢ, မိလးအဂီၢ်လီၤ.
\p
\v 8 ဒီးမၤဝဲဒ်န့ၣ်အသိးလၢ ကယဲၢ်အပှၤတခီဘီမုၢ်ဖိအမါ အဂီၢ်လၢအဆိၣ်ကဲၤတၢ်နၢမူ, ဒီးလုၢ်တၢ်လၢကစၢ်အ ဂၤတဖၣ်လီၤ.
\p
\v 9 ဒီးယွၤအသးထီၣ်ဘၣ်စီၤၡလိၤမိၤလီၤ. အဂ့ၢ်ဒ်အံၤ, အ သးဃၣ်ကွံာ်လံအသးလၢ ယွၤအံၣ်စရ့လးအကစၢ်အ အိၣ်လၢအအိၣ်ဖျါလၢအမဲာ်ညါခံဘျီလံ.
\v 10 ဒီးမၤလိာ်ဝဲ လၢတၢ်တမံၤန့ၣ်အဂ့ၢ်အကျိၤ, ဒ်သိးအသုတပိာ်ကစၢ် အဂၤတဖၣ်အခံတဂ့ၤလီၤ. ဒီးတတိၢ်န့ၢ်ဘၣ်တၢ်လၢ ယွၤမၤလိာ်အီၤလီၤ.
\p
\v 11 ဒီးယွၤစံးဘၣ်စီၤၡလိၤမိၤ, မ့ၢ်နမၤတၢ်အံၤ, ဒီးနတတိၢ် န့ၢ်ဘၣ်ယတၢ်အၢၣ်လီၤအီလီၤဘၣ်, ဒီးယတၢ်သိၣ်တၢ် သီလၢယမၤလိာ်နၤဘၣ်ဒီး, ယကထုးထီၣ်ကွံာ်ဘီမုၢ် လၢနအိၣ်, ဒီးဟ့ၣ်လီၤအီၤလၢ နကုၢ်နပှၤတဂၤသပှၢ် တၢၢ်လီၤ.
\v 12 ဘၣ်ဆၣ်ဒီးလၢနမုၢ်နံၤတဖၣ်အပူၤန့ၣ်ယ တမၤဘၣ်, လၢနပၢ်စီၤဒၤဝံးအဃိလီၤ. ယကထုးထီၣ် ကွံာ်အီၤလၢနဖိခွါအစုပူၤလီၤ.
\v 13 မ့ၢ်နာ်သက့ဒ်န့ၣ်ဒီး ယတထုးထီၣ်ကွံာ်ဘီမုၢ်ခဲလၢာ်ဘၣ်. ယကဟ့ၣ်လီၤ ပှၤတဒူၣ်လၢနဖိခွါလၢယခ့ယပှၤစီၤဒၤဝံးအဃိ, ဒီးလၢ ယရူၤၡလ့ၣ်အဃိလၢယဃုထၢအီၤလီၤ.
\p
\v 14 ဒီးယွၤထိၣ်ဂဲၤထီၣ်တၢ်အဒုၣ်အဒါလၢ စီၤၡလိၤမိၤအ ဂီၢ်, လၢပှၤအဒိၣ်ဖိစီၤဟၤဒးလီၤ. အဝဲဒၣ်န့ၣ်မ့ၢ်ပှၤလၢ စီၤပၤအချံအသၣ်အကျါလၢအဒိၣ်အပူၤလီၤ.
\p
\v 15 ဒီးစီၤဒၤဝံးအိၣ်ဝဲလၢအဒိၣ်အပူၤ, ဒီးစီၤယိၤအာ်, ပှၤ သုးမုၢ်အခိၣ်လဲၤထီၣ်ခူၣ်လီၤကွံာ် ပှၤဘၣ်တၢ်မၤသံအီၤ, လၢအကျီကွံာ်ပှၤပိာ်ခွါခဲလၢာ် လၢအဒိၣ်အပူၤအလီၢ်ခံ န့ၣ်,
\v 16 (အဂ့ၢ်ဒ်အံၤ, စီၤယိၤအာ်အိၣ်ဖဲန့ၣ်ဒီးအံၣ်စရ့လး ခဲလၢာ်ဃုလါတုၤအဒီၣ်တဲာ်ကွံာ် ကယဲၢ်ပှၤပိာ်ခွါလၢ အဒိၣ်အပူၤန့ၣ်,)
\v 17 တၢ်မၤအသးလၢ စီၤဟၤဒးဃ့ၢ်ထီၣ် ကွံာ်, အဝဲဒၣ်ဒီးပှၤအဒိၣ်ဖိအပၢ်အခ့အပှၤတနီၤနီၤ, ဒ် သိးအကလဲၤလီၤဆူအဲၤကူပတူးအပူၤ, ဒီးစီၤဟးဒ့မ့ၢ် ဖိဆံးလီၤ.
\p
\v 18 ဒီးဂဲၤဆၢထၢၣ်ဟးထီၣ်လၢမံးဒယၣ်အပူၤ, ဒီးဟဲဝဲဆူ ပၤရၣ်အပူၤ, ဒီးမၤန့ၢ်ပှၤကညီလၢပၤရၣ်အပူၤ, ဒီးဟဲဝဲဆူ ကီၢ်အဲၤကူပတူးအပူၤ, ဆူအဲၤကူပတူးအစီၤပၤဖၤရိၤအ အိၣ်လၢအဟ့ၣ်လီၤအီၤလၢအဟံၣ်တဖျၢၣ်, ဒီးမၤလိာ် လၢအကန့ၢ်တၢ်အီၣ်, ဒီးဟ့ၣ်လီၤအီၤလၢဟီၣ်ခိၣ်လီၤ.
\p
\v 19 ဒီးစီၤဟၤဒးထံၣ်န့ၢ်တၢ်ဘျုးတၢ်ဖှိၣ်လၢ ဖၤရိၤအမဲာ် ဒိၣ်မးလီၤ. ဒီးဟ့ၣ်လီၤအမါလၢအမါဒၣ်ဝဲအဒီပုၢ်ဝဲၢ်မုၣ်, နီၢ်ပၤမုၣ်တၤပါန့ၤအဒီပုၢ်ဝဲၢ်မုၣ်လီၤ.
\p
\v 20 ဒီးနီၢ်တၤပါန့ၤအဒီပုၢ်ဝဲၢ်မုၣ်န့ၣ် ဆံးစၢ်န့ၢ်အီၤလၢအ ဖိခွါစီၤကနူးဘး, ဒီးနီၢ်တၤပါန့ၤဒုးဖှၣ်အနုၢ်လၢ ဖၤရိၤ အဟံၣ်ပူၤ, ဒီးစီၤကနူဘးန့ၣ်အိၣ်ဝဲလၢဖၤရိၤအဟံၣ်ဖိ အကျါ, လၢဖၤရိၤအဖိခွါအကျါန့ၣ်လီၤ.
\p
\v 21 ဒီးစီၤဟၤဒးန့ၣ်နၢ်ဟူဝဲလၢ အဲၤကူပတူးအပူၤလၢစီၤ ဒၤဝံးမံဝဲဒီးအပၢ်တဖၣ်, ဒီးလၢပှၤသုးမုၢ်အခိၣ်စီၤယိၤ အာ်သံလံန့ၣ်လီၤ. ဒီးစီၤဟၤဒးစံးလၢဖၤရိၤ, ပျၢ်ယၤဒ်သိး ယကလဲၤထီၣ်ဆူယကီၢ်ဒၣ်ယဲတက့ၢ်.
\p
\v 22 ဖၤရိၤစံးဘၣ်အီၤ, ဘၣ်ဆၣ်ဒီးကွၢ်ကွၢ်, နဃုလဲၤထီၣ် ဆူနကီၢ်ဒၣ်နဲန့ၣ် တၢ်လၢနန့ၢ်ဘၣ်အလီၢ်အိၣ်လၢနတ န့ၢ်ဘၣ်န့ၣ် မ့ၢ်အအိၣ်ဒံးမနုၤတမံၤလဲၣ်, ဒီးစံးဆၢဝဲဒၣ်, တအိၣ်ဘၣ်တၢ်နီတမံၤဘၣ်. ဘၣ်ဆၣ်ဒီးပျၢ်, ဒီးပျၢ်ယၤ တက့ၢ်.
\p
\v 23 ဒီးယွၤထိၣ်ဂဲၤထီၣ်ကဒီးအဒုၣ်အဒါလၢ စီၤအလံဒၤ အဖိခွါစီၤရစိၣ်, လၢအဃ့ၢ်ထီၣ်ကွံာ်လၢအကစၢ်စိဘၤ အစီၤပၤဟးဒးဧ့စ့ၢ်အအိၣ်လီၤ.
\p
\v 24 ဒီးတုၤစီၤဒၤဝံးမၤသံပှၤတဖၣ်, ဒီးအဝဲဒၣ်ဒုးအိၣ်ဖှိၣ် ပှၤကညီဆူအအိၣ်, ဒီးကဲထီၣ်ပှၤတဖုအခိၣ်, ဒီးလဲၤဝဲ ဆူဒၤမ့ၤစ့းအပူၤ, ဒီးအိၣ်ဝဲဆိးဝဲဖဲန့ၣ်, ဒီးကဲစီၤပၤလၢ ဒၤမ့ၤစ့းအပူၤလီၤ.
\v 25 ဒီးမ့ၢ်အံၣ်စရ့လးအဒုၣ်အဒါလၢ စီၤၡလိၤမိၤအမုၢ်နံၤခဲလၢာ်အပူၤ, လၢတၢ်အၢလၢစီၤဟၤ ဒးမၤဝဲအမဲာ်ညါ, ဒီးသးဟ့အံၣ်စရ့လး, ဒီးကဲစီၤပၤလၢ စူၤရံအဖီခိၣ်န့ၣ်လီၤ.
\p
\v 26 ဒီးစီၤနဘးအဖိခွါစီၤယၤရၤဘၣ်, ပှၤအ့ဖရးသးဖိဘၣ် ဃးဒီးစရ့ဒၤ, စီၤၡလိၤမိၤအကုၢ်အပှၤတဂၤစ့ၢ်ကီး(အမိၢ် အမံၤမ့ၢ်နီၢ်စရူဧၤပှၤမုၣ်ကမဲတဂၤ,) ယူာ်ထီၣ်အစုထီ ဒါဘၣ်စီၤပၤလီၤ.
\p
\v 27 ဒီးယူာ်ထီၣ်အစုထီဒါစီၤပၤအဂ့ၢ်မ့ၢ်အအံၤ, စီၤၡလိၤ မိၤမၤမံးလိၤ, ဒီးဘှီက့ၤတၢ်ဘၢၣ်ဖျိလၢ အပၢ်စီၤဒၤဝံးအ ဝ့ၢ်ပူၤ,
\v 28 ဒီးပှၤကညီစီၤယၤရၤဘၣ်တဂၤန့ၣ် မ့ၢ်ပှၤအ ဆူၣ်, ပှၤအဂံၢ်ဆူၣ်အဘါဆူၣ်, ဒီးစီၤၡလိၤမိၤထံၣ်ဘၣ် ဝဲလၢပှၤဖိၣ်သၣ်ခွါတဂၤန့ၣ် မ့ၢ်ပှၤလၢအခုမၤတၢ်, ဒီး စီၤၡလိၤမိၤပာ်အီၤလၢ ကယဲၢ်ယိၤသးအပှၤဟံၣ်ဖိအဝံ တၢ်ယိးတၢ်အဖီခိၣ်လီၤ.
\p
\v 29 ဒီးအကတီၢ်ဖဲန့ၣ် တၢ်မၤအသးလၢစီၤယၤရၤဘၣ်ဟး ထီၣ်လၢယရူၤၡလ့ၣ်, ဒီးပှၤၡံလိၤဖိဝံအဃံယၤထံၣ်န့ၢ် အီၤလၢကျဲပူၤ, ဒီးကၤဝဲလၢယၣ်အသီတဘ့ၣ်, ဒီးအဝဲ သ့ၣ်အိၣ်ဝဲလၢပှၢ်လၢ်ကျါခံဂၤဧိၤလီၤ.
\p
\v 30 ဒီးစီၤအဃံယၤဖီၣ်ဃာ်ယၣ်သီတဘ့ၣ်လၢ အအိၣ်ဝဲ လၢအလိၤ, ဒီးဖှီဝဲလၢတဆံခံက့,
\v 31 ဒီးစံးဘၣ်စီၤယၤ ရၤဘၣ်, ဟံးန့ၢ်ဆံဆဲၣ်က့အံၤတက့ၢ်. အဂ့ၢ်ဒ်အံၤ, ယွၤ အံၣ်စရ့လးအကစၢ်စံးဝဲဒ်အံၤ, ကွၢ်ကွၢ်, ယကထုးထီၣ် ကွံာ်ဘီမုၢ်လၢစီၤၡလိၤမိၤအစုပူၤ, ဒီးယကဟ့ၣ်လီၤပှၤ ဆံဆဲၣ်ဒူၣ်လၢနၤလီၤ.
\v 32 ဒီးအဝဲဒၣ်န့ၣ်ကအိၣ်ဒီးပှၤတ ဒူၣ်လၢယခ့ယပှၤစီၤဒၤဝံးအဃိ, ဒီးလၢယရူၤၡလ့ၣ်အ ဃိ, ဝ့ၢ်လၢယဃုထၢအီၤလၢကယဲၢ်အံၣ်စရ့လးအဒူၣ် အကျါန့ၣ်လီၤ.
\v 33 အဂ့ၢ်ဒ်အံၤ, လဲၤသဒၣ်လံယၤလံ. ဒီး ဘူၣ်ထီၣ်ဘါထီၣ်ပှၤစံဒိၣ်ဖိအကစၢ်မုၣ်ဧၤၡတြိး, ပှၤမိၤ အးဖိအကစၢ်ကမိၣ်, ပှၤဧၣ်မိၣ်ဖိအကစၢ်မိလး, ဒီးတ ပိာ်ဘၣ်ယကျဲတဖၣ် ဒ်သိးအကမၤတၢ်လၢအလိၤလၢ ယမဲာ်ဒီးတိၢ်န့ၢ်ယတၢ်သိၣ်တၢ်သီဒီး ယတၢ်စံၣ်ညီၣ်, ဒ်အပၢ်စီၤဒၤဝံးအသိးန့ၣ်ဘၣ်လီၤ.
\p
\v 34 ဒီးယတဟံးန့ၢ်ဘၣ်ဘီမုၢ်ဒီဘ့ၣ်ညါ လၢအစုပူၤဘၣ်, ဒီးယကပာ်အီၤလၢအခိၣ်တစိၤဒၣ်အီၤ လၢယခ့ယပှၤ စီၤဒၤဝံးအဃိ လၢယဃုထၢအီၤလၢအတိၢ်န့ၢ်ယတၢ် မၤလိာ်ဒီး ယတၢ်သိၣ်တၢ်သီတဂၤအဃိန့ၣ်လီၤ.
\v 35 ဒီး ယကဟံးန့ၢ်ဘီမုၢ်န့ၣ်လၢအဖိခွါအစုပူၤ, ဒီးယကဟ့ၣ် လီၤအီၤလၢနၤ, ပှၤဆံဆဲၣ်ဒူၣ်လီၤ.
\v 36 ဒီးယကဟ့ၣ်အဖိ ခွါလၢပှၤတဒူၣ်ဒ်သိးယခ့ယပှၤ စီၤဒၤဝံးကအိၣ်ဒီးအ တၢ်ကပီၤတဖျၢၣ်လၢယမဲာ်ညါတထံၣ်ဃီ လၢယရူၤၡ လ့ၣ်အပူၤ, ဝ့ၢ်တဖျၢၣ်လၢယဃုထၢအီၤဒ်သိးယကပာ် ယမံၤလၢအပူၤန့ၣ်လီၤ.
\p
\v 37 ဒီးယကဟံးန့ၢ်နၤ, ဒီးနကကဲစီၤပၤဒ်ကယဲၢ်တၢ်လၢ နသးဆၢတၢ်အသိးန့ၣ်, ဒီးနကကဲထီၣ်စီၤပၤလၢအံၣ် စရ့လးအဖီခိၣ်လီၤ.
\p
\v 38 ဒီးနမ့ၢ်ဒိကနၣ်ကယဲၢ်တၢ်လၢယမၤလိာ်နၤ, ဒီးပိာ်ယ ကျဲတဖၣ်, ဒီးမၤတၢ်လၢအလိၤလၢယမဲာ်, ဒ်သိးနက တိၢ်န့ၢ်ယတၢ်မၤလိာ်ဒီး ယတၢ်သိၣ်တၢ်သီ, ဒ်ယခ့ယ ပှၤစီၤဒၤဝံးမၤဝဲအသိးန့ၣ်ဒီး, တၢ်ကမၤအသးလၢယက အိၣ်ဒီးနၤ, ဒီးယကသူၣ်န့ၢ်နၤလၢဟံၣ်ကျၢၤတဟံၣ်, ဒ် ယသူၣ်န့ၢ်လၢစီၤဒၤဝံးအဂီၢ်, ဒီးယကဟ့ၣ်အံၣ်စရ့လး လၢနၤလီၤ.
\v 39 ဒီးလၢတၢ်တမံၤန့ၣ်အဃိ ယကမၤနးမၤ ဖှီၣ်စီၤဒၤဝံးအချံအသၣ်လီၤ. ဘၣ်ဆၣ်ဒီးလီၤထူလီၤယိာ် တမ့ၢ်ဘၣ်.
\p
\v 40 ဒီးစီၤၡလိၤမိၤဃုမၤသံစီၤယၤရၤဘၣ်, ဒီးစီၤယၤရၤဘၣ် ဂဲၤဆၢထၢၣ်, ဒီးဃ့ၢ်ကွံာ်ဆူအဲၤကူပတူးအပူၤ, ဆူအဲၤ ကူပတူးအစီၤပၤစီၤၡံၡးအအိၣ်, ဒီးအိၣ်လၢအဲၤကူပတူး အပူၤတုၤစီၤၡလိၤမိၤသံဝဲလီၤ.
\p
\v 41 ဒီးတၢ်အိၣ်လီၤတဲာ်ဘၣ်ဃးဒီးစီၤၡလိၤမိၤ, ဒီးကယဲၢ် တၢ်လၢအမၤဝဲခဲလၢာ်, ဒီးအတၢ်ကူၣ်သ့န့ၣ်ကွဲအသး လၢလံာ်ၡလိၤမိၤအတၢ်မၤ, တမ့ၢ်ဘၣ်ဧါ.
\p
\v 42 ဒီးမုၢ်နံၤတဖၣ်လၢ စီၤၡလိၤမိၤကဲစီၤပၤလၢ ယရူၤၡ လ့ၣ်အပူၤလၢအံၣ်စရ့လးခဲလၢာ်အဖီခိၣ်န့ၣ် မ့ၢ်အနံၣ် လွံၢ်ဆံလီၤ.
\p
\v 43 ဒီးစီၤၡလိၤမိၤမံဝဲဒီးအပၢ်တဖၣ်, ဒီးပှၤခူၣ်လီၤကွံာ်အီၤ လၢအပၢ်စီၤဒၤဝံးအဝ့ၢ်ပူၤ, ဒီးအဖိခွါစီၤရဃၤဘၣ်ကဲစီၤ ပၤလၢအလီၢ်န့ၣ်လီၤ.
\c 12
\cl ၁၂
\p
\v 1 ဒီးစီၤရဃၤဘၣ်လဲၤဝဲဆူၡက့ၣ်လီၤ. အဂ့ၢ်ဒ်အံၤ, အံၣ် စရ့လးခဲလၢာ် ဟဲဆူၡက့ၣ်ဒ်သိးအကပာ်အီၤလၢစီၤပၤ လီၤ.
\v 2 ဒီးတုၤစီၤနဘးအဖိခွါစီၤယၤရၤဘၣ်လၢအအိၣ် ဒံးလၢအဲၤကူပတူးအပူၤန့ၣ် နၢ်ဟူတၢ်ဒီး, (အဂ့ၢ်ဒ်အံၤ, ဃ့ၢ်ဝဲလၢစီၤၡလိၤမိၤအအိၣ်, ဒီးစီၤယၤရၤဘၣ်အိၣ်ဝဲဆိး ဝဲအဲၤကူပတူးအပူၤလီၤ.)
\v 3 တၢ်မၤအသးလၢပှၤမၢလီၤ တၢ်ဒီးကိးက့ၤအီၤ, ဒီးစီၤယၤရၤဘၣ်, ဒီးအံၣ်စရ့လးအ တၢ်အိၣ်ဖှိၣ်ခဲလၢာ်ဟဲဝဲ, ဒီးကတိၤတၢ်ဒီးစီၤရဃၤဘၣ်, ဒီးစံးဝဲဒၣ်,
\v 4 နပၢ်မၤကီပနီၣ်ယိးဘိ, ဒီးနဲဒၣ်ခဲကနံၣ် အံၤနပၢ်အတၢ်မၤကီ, ဒီးအနီၣ်ယိးဘိဃၢလၢအပာ်လၢ ပလိၤအံၤမၤဖှံထီၣ်တက့ၢ်. ဒီးပကမၤနတၢ်လီၤ.
\p
\v 5 ဒီးစံးဘၣ်အီၤ, ဟးထီၣ်သၢနံၤ, ဒီးဟဲက့ၤကဒါက့ၤဆူ ယအိၣ်တက့ၢ်. ဒီးပှၤဂီၢ်မုၢ်ဟးထီၣ်ဝဲလီၤ.
\p
\v 6 ဒီးစီၤပၤရဃၤဘၣ်ကူၣ်လိာ်အသးဒီး ပှၤသးပှၢ်တဖၣ် လၢအဆၢထၢၣ်လၢစီၤၡလိၤမိၤအမဲာ်ညါ လၢအမူဒံးအ ဖၢမုၢ်, ဒီးစံးဝဲဒၣ်, သုကူၣ်လိာ်သုသးဒ်သိးယကစံးဆၢ ပှၤဂီၢ်မုၢ်အံၤဒ်လဲၣ်.
\p
\v 7 ဒီးအဝဲသ့ၣ်ကတိၤတၢ်, ဒီးစံးဝဲဒၣ်, နမ့ၢ်ကဲထီၣ်ပှၤဂီၢ် မုၢ်အခ့အပှၤလၢမုၢ်မဆါတနံၤအံၤ, ဒီးမၤအတၢ်, ဒီးစံး ဆၢအီၤ, ဒီးကတိၤတၢ်ကတိၤဂ့ၤဒီးအီၤဒီး, ကကဲထီၣ်ဝဲ လၢနခ့နပှၤလီၤထူလီၤယိာ်လီၤ.
\p
\v 8 ဘၣ်ဆၣ်ဒီးလဲၤသဒၣ်ပှၤသူၣ်က့သးပှၢ် အတၢ်ကူၣ် လၢအကူၣ်လိာ်ဝဲဒီးအီၤ, ဒီးကူၣ်လိာ်အသးဒီးပှၤအသး စၢ်လၢအဒိၣ်ထီၣ်ဃုာ်ဒီးအီၤ, လၢအဆၢထၢၣ်လၢအ မဲာ်ညါလီၤ.
\p
\v 9 ဒီးစံးလၢအီၤ, ပှၤဂီၢ်မုၢ်အံၤလၢအကတိၤတၢ်ဒီးယၤဒီး စံး, မၤဖှံထီၣ်နီၣ်ယိးဘိလၢနပၢ်ပာ်လၢပလိၤတက့ၢ်န့ၣ်, ဒ်သိးယကစံးဆၢအီၤဒီး, သုကူၣ်စၢၤတၢ်ဒ်လဲၣ်.
\p
\v 10 ဒီးပှၤအသးစၢ်လၢအဒိၣ်ထီၣ်ဃုာ်ဒီးအီၤ, ကတိၤတၢ် ဒီးအီၤဒီးစံးဝဲဒၣ်, နဘၣ်စံးဆၢပှၤဂီၢ်မုၢ်လၢအကတိၤ တၢ်ဒီးနၤဒီးစံး, နပၢ်မၤပနီၣ်ယိးဘိဃၢ, မ့မ့ၢ်နဲဒၣ်မၤ ဖှံထီၣ်အီၤလၢပဂီၢ်တက့ၢ်န့ၣ်, နဘၣ်စံးဆၢအီၤဒ်အံၤ, ယ စုဆၣ်တီၣ်န့ၢ်ယပၢ်အယီၢ်ဒ့တက့ၢ်လီၤ.
\v 11 ဒီးခဲကနံၣ် အံၤယပၢ်ပာ်နီၣ်ယိးဘိအဃၢလၢသုလိၤ, ဒီးယဲဒၣ်အံၤ ယကပာ်တၢ်အါထီၣ်လၢသုနီၣ်ယိးဘိအလိၤလီၤ. ယ ပၢ်သိၣ်ဃီၣ်သုလၢနီၣ်ဖျ့, ဒီးယဲဒၣ်အံၤယကသိၣ်ဃီၣ် သုလၢပတ့ၤချဲးလီၤ.
\p
\v 12 ဒီးစီၤယၤရၤဘၣ်ဒီးပှၤဂီၢ်မုၢ်ခဲလၢာ် ဟဲဝဲဆူစီၤရဃၤ ဘၣ်အအိၣ်လၢသၢနံၤတနံၤန့ၣ်, ဒ်စီၤပၤစံးတ့ၢ်, ဒီးစံးဝဲ, ဟဲက့ၤဆူယအိၣ်လၢသၢနံၤတနံၤတက့ၢ်အသိးန့ၣ်လီၤ.
\v 13 ဒီးစီၤပၤစံးဆၢပှၤဂီၢ်မုၢ်ကီကီကလဲာ်, ဒီးလဲၤသဒၣ်ပှၤသူၣ်က့သးပှၢ်အတၢ်လၢအကူၣ်လိာ်အသးဒီးအီၤလီၤ―
\p
\v 14 ဒီးကတိၤဒီးအီၤ, ဒ်ပှၤအသးစၢ်ကူၣ်စၢၤတၢ်အသိးန့ၣ်, ဒီးစံးဝဲဒၣ်, ယပၢ်မၤသုနီၣ်ယိးဘိဃၢ, ဒီးယဲဒၣ်အံၤယ ကပာ်တၢ်အါထီၣ်လၢသုနီၣ်ယိးဘိအလိၤလီၤ. ယပၢ် သိၣ်ဃီၣ်သုလၢနီၣ်ဖျ့ဒီးယဲဒၣ်အံၤ ယကသိၣ်ဃီၣ်သု လၢပတ့ၤချဲးလီၤ.
\p
\v 15 ဒီးစီၤပၤတဒိကနၣ်ဘၣ်ပှၤဂီၢ်မုၢ်အကလုၢ်ဘၣ်. အဂ့ၢ် ဒ်အံၤ, တၢ်ဟဲဝဲလၢယွၤ, ဒ်သိးအကမၤလၢထီၣ်ပှဲၤထီၣ် အတၢ်ကတိၤလၢယွၤကတိၤဝဲ ဒီးစီၤနဘးအဖိခွါစီၤယၤ ရၤဘၣ်လၢပှၤၡံလိၤဖိစီၤအဃံယၤအစုပူၤလီၤ.
\p
\v 16 ဒီးအံၣ်စရ့လးခဲလၢာ်ထံၣ်ဝဲလၢ စီၤပၤတဒိကနၣ်အ ကလုၢ်ဘၣ်. ဒီးပှၤဂီၢ်မုၢ်စံးဆၢစီၤပၤ, ဒီးစံးဝဲဒၣ်, ပဂီၢ် အိၣ်လၢစီၤဒၤဝံးအပူၤမနုၤတမံၤလဲၣ်. ဒီးပန့ၢ်သါတၢ် တအိၣ်ဘၣ်လၢစီၤယံးၡဲအဖိခွါအပူၤဘၣ်. ဆူသုဒဲတ ဖၣ်အပူၤတက့ၢ်, အံၣ်စရ့လးဧၢ. ခဲကနံၣ်အံၤ, ကွၢ်နဟံၣ် ဒၣ်နဲ, စီၤဒၤဝံးဧၢ. ဒီးအံၣ်စရ့လးဟးဝဲဆူအဒဲပူၤလီၤ.
\p
\v 17 ဒီးပှၤအံၣ်စရ့လးဖိလၢ အအိၣ်ဝဲဆိးဝဲလၢယူဒၤအဝ့ၢ် တဖၣ်အပူၤန့ၣ်စီၤရဃၤဘၣ်ကဲစီၤပၤလၢအဖီခိၣ်လီၤ.
\p
\v 18 ဒီးစီၤရဃၤဘၣ်မၢလီၤစီၤအဒိၤရၣ်လၢ အအိၣ်ဝဲလၢ တၢ်ဟ့ၣ်သွဲအဖီခိၣ်, ဒီးအံၣ်စရ့လးခဲလၢာ်ကွံာ်အီၤလၢ လၢၢ်, ဒီးသံဝဲလီၤ. ဒီးစီၤရဃၤဘၣ်လဲၤဝဲချ့ချ့ဒ်သိးအက ဒိးအလ့ၣ်ကဟၣ်, ဒ်သိးအကဃ့ၢ်ဝဲဆူယရူၤၡလ့ၣ် လီၤ.
\v 19 ဒီးအံၣ်စရ့လးပူထီၣ်စီၤဒၤဝံးအပှၤဟံၣ်ဖိတုၤမုၢ် မဆါတနံၤအီၤ.
\p
\v 20 ဒီးတၢ်မၤအသးတုၤအံၣ်စရ့လးခဲလၢာ် နၢ်ဟူဝဲလၢစီၤ ယၤရၤဘၣ်ဟဲက့ၤကဒါက့ၤဒီး, အဝဲသ့ၣ်တဖၣ်မၢလီၤ တၢ်, ဒီးကိးန့ၢ်အီၤဆူတၢ်အိၣ်ဖှိၣ်အအိၣ်, ဒီးပာ်အီၤလၢ စီၤပၤလၢအံၣ်စရ့လးခဲလၢာ်အဖီခိၣ်လီၤ. ပှၤလူၤစီၤဒၤ ဝံးအပှၤဟံၣ်ဖိအိၣ်ထဲယူဒၤတဒူၣ်ဧိၤလီၤ.
\p
\v 21 ဒီးစီၤရဃၤဘၣ်ဟဲတုၤဝဲလၢယရူၤၡလ့ၣ်အပူၤ, ဒီးဒုး အိၣ်ဖှိၣ်ရိဖှိၣ်ယူဒၤအပှၤဟံၣ်ဖိခဲလၢာ်, ဒီးစီၤဘံၣ်ယၤ မံၣ်အဒူၣ်ပှၤသုးဖိလၢတၢ်ဃုထၢအီၤ, တကလီၤဃိးက လး, ဒ်သိးအကဒုးတၢ်ဒီးအံၣ်စရ့လးအပှၤဟံၣ်ဖိ, ဒ်သိး အကဒုးဟဲက့ၤဘီမုၢ်ဟး ဆူစီၤၡလိၤမိၤအဖိခွါစီၤရဃၤ ဘၣ်အအိၣ်လီၤ.
\p
\v 22 ဒီးယွၤအကလုၢ်လီၤဘၣ်ယွၤအပှၤကညီ စီၤၡမၤယၤ, ဒီးစံးဝဲဒၣ်,
\v 23 ကတိၤတၢ်ဒီးယူဒၤအစီၤပၤစီၤၡလိၤမိၤအ ဖိခွါစီၤရဃၤဘၣ်, ဒီးယူဒၤဒီးဘံၣ်ယၤမံၣ်အပှၤဟံၣ်ဖိ ဖိခဲလၢာ်, ဒီးပှၤဂီၢ်မုၢ်လၢအအိၣ်လီၤတဲာ်, ဒီးစံး,
\v 24 ယွၤ စံးဝဲဒ်အံၤ, သုတလဲၤထီၣ်, ဒီးသုတဒုးသုးဒီးသုဒီပုၢ်ဝဲၢ် ပှၤအံၣ်စရ့လးဖိတဂ့ၤ. က့ၤက့ၤတဂၤဆူအဟံၣ်ဒၣ်ဝဲ, တဂၤဆူအဟံၣ်ဒၣ်ဝဲတက့ၢ်. အဂ့ၢ်ဒ်အံၤ, တၢ်တမံၤအံၤ ဟဲလၢယၤလီၤ. ဒီးဒိကနၣ်ယွၤအကလုၢ်, ဒီးက့ၤက့ၤဝဲ ဒ်သိးကဟးထီၣ်, ဒ်ယွၤအကလုၢ်အသိးန့ၣ်လီၤ.
\p
\v 25 ဒီးစီၤယၤရၤဘၣ်တ့ၡက့ၣ်လၢ ကစၢၢ်အ့ဖရဲၣ်အလိၤ, ဒီးအိၣ်ဝဲဆိးဝဲဖဲန့ၣ်, ဒီးဟးထီၣ်ဖဲန့ၣ်ဒီးတ့ပနူၤအ့လး လီၤ.
\v 26 ဒီးစီၤယၤရၤဘၣ်စံးလၢအသးကံၢ်ပူၤ, ခဲကနံၣ်အံၤဘီမုၢ်အံၤကက့ၤက့ၤဆူ စီၤဒၤဝံးအပှၤဟံၣ်ဖိအအိၣ်လီၤ.―
\p
\v 27 ပှၤဂီၢ်မုၢ်အံၤမ့ၢ်လဲၤထီၣ်ဒ်သိးအကလုၢ်တၢ်လၢ ယွၤအ ဟံၣ်ပူၤလၢယရူၤၡလ့ၣ်အပူၤဒီး, ပှၤဂီၢ်မုၢ်အံၤအသးက က့ၤကဒါက့ၤဆူအကစၢ်အအိၣ်, ဆူယူဒၤအစီၤပၤရဃၤ ဘၣ်အအိၣ်, ဒီးကမၤသံယၤ, ဒီးကက့ၤကဒါက့ၤဆူယူ ဒၤအစီၤပၤရဃၤဘၣ်အအိၣ်လီၤ.
\p
\v 28 ဒီးစီၤပၤကူၣ်လိာ်အသးဒီးတၢ်, ဒီးတ့ဂီၤဖံးဖိလၢထူခံ ဒု, ဒီးစံးဝဲဒၣ်, သုလဲၤထီၣ်တၢ်ဆူယရူၤၡလ့ၣ်မ့ၢ်တၢ်အါ ကဲၣ်ဆိးလီၤ. ကွၢ်ကွၢ်, အံၣ်စရ့လးဧၢ, နကစၢ်တဖၣ်လၢ အဟဲစိာ်နၤလၢအဲၤကူပတူးအပူၤန့ၣ်တက့ၢ်.
\p
\v 29 ဒီးပာ်လီၤအတဒုလၢဘ့ၤသ့လးအပူၤ, ဒီးအဝဲတဒု လၢဒၣ်အပူၤလီၤ.
\v 30 ဒီးတၢ်တမံၤန့ၣ်ကဲထီၣ်တၢ်ဒဲးဘး လီၤ. အဂ့ၢ်ဒ်အံၤ, ပှၤဂီၢ်မုၢ်လဲၤထီၣ်ဆူတဒုအအိၣ်ပၢၢ် လၢဒၣ်လီၤ.
\p
\v 31 ဒီးမၤဟံၣ်လၢတၢ်အလီၢ်ထီၣ်ထီတဖၣ်, ဒီးပာ်ပှၤလုၢ် တၢ်အဒိၣ်လၢပှၤဂီၢ်မုၢ်ဖိလၢအတမ့ၢ်ဘၣ်လၢ စီၤလ့ၤဝံ အဖိခွါအကျါဘၣ်.
\p
\v 32 ဒီးစီၤယၤရၤဘၣ်မၤတၢ်မၤဘူၣ်လၢ လါဃိးလါတလါ အပူၤ, ပှဲၤထီၣ်တဆံယဲၢ်နံၤတနံၤန့ၣ်မၤသးဒ်တၢ်မၤဘူၣ် လၢယူဒၤအပူၤအသိးန့ၣ်, ဒီးလုၢ်တၢ်လၢတၢ်လုၢ်လီၢ် အဖီခိၣ်, (မၤဝဲဒ်န့ၣ်သိးလၢဘ့ၤသ့လးအပူၤ,)ဒီးဂီၤဖံး ဖိလၢအတ့ဝဲန့ၣ်လုၢ်အီၤလၢတၢ်, ဒီးပာ်လီၤတၢ်အလီၢ် ထီၣ်ထီလၢအမၤဝဲတဖၣ်န့ၣ် အပှၤလုၢ်တၢ်အဒိၣ်တဖၣ် လၢဘ့ၤသ့လးအပူၤလီၤ.
\p
\v 33 ဒီးလုၢ်တၢ်လၢတၢ်လုၢ်လီၢ်အဖီခိၣ် လၢအမၤဝဲလၢ ဘ့ၤသ့လးအပူၤလၢလါဃိးလါတလါ, တဆံယဲၢ်နံၤ တနံၤ, လါလၢအပာ်လၢအသးဒၣ်ဝဲ, ဒီးပာ်တၢ်မၤဘူၣ် လၢပှၤအံၣ်စရ့လးဖိအဂီၢ်, ဒီးလုၢ်တၢ်လၢတၢ်လုၢ်လီၢ် အဖီခိၣ်န့ၣ်, ဒီးဆိးကဲၤတၢ်နၢမူလီၤ.
\c 13
\cl ၁၃
\p
\v 1 ဒီးကွၢ်ကွၢ်, ယွၤအပှၤကညီတဂၤ ဟဲထီၣ်လၢယွၤအ ကလုၢ်ကထါလၢယူဒၤဆူဘ့ၤသ့လးအပူၤ, ဒီးစီၤယၤ ရၤဘၣ်ဆၢထၢၣ်ဝဲလၢတၢ်လုၢ်လီၢ်အဃၢၤ ဒ်သိးအက ဆိၣ်ကဲၤတၢ်နၢမူလီၤ.
\p
\v 2 ဒီးကိးထီၣ်ဝဲထီဒါတၢ်လုၢ်လီၢ် လၢယွၤအကလုၢ်က ထါ, ဒီးစံးဝဲဒၣ်, တၢ်လုၢ်လီၢ်ဧၢ, တၢ်လုၢ်လီၢ်ဧၢ, ယွၤစံး ဒ်အံၤ, ကွၢ်ကွၢ်, ဖိသၣ်တဂၤကအိၣ်ဖျဲၣ်ဝဲလၢစီၤဒၤဝံးအ ဟံၣ်, အမံၤစီၤယိၤၡံယၤ, ဒီးကလုၢ်တၢ်အလီၢ်ထီၣ်ထီ အပှၤလုၢ်တၢ်အဒိၣ်တဖၣ် လၢနဖီခိၣ်, ပှၤလၢအဆိၣ် ကဲၤတၢ်နၢမူလၢနဖီခိၣ်, ဒီးမ့ၣ်အူကအီၣ်, ပှၤကညီအ ဃံအကွဲလၢအဖီခိၣ်လီၤ.
\p
\v 3 ဒီးတၢ်လၢမုၢ်တနံၤန့ၣ် ဟ့ၣ်လီၤတၢ်ပနီၣ်, ဒီးစံးဝဲဒၣ်, အအံၤမ့ၢ်တၢ်အပနီၣ်လၢယွၤကတိၤတၢ်, ကွၢ်ကွၢ်, တၢ် လုၢ်လီၢ်ကသ့ၣ်ဖး, ဒီးဖၣ်ဆါလၢအအိၣ်လၢအဖီခိၣ် ကဘၣ်တၢ်ဂၢ်လီၤကွံာ်အသးလီၤ.
\p
\v 4 ဒီးတုၤစီၤပၤယၤရၤဘၣ် နၢ်ဟူယွၤအပှၤကညီအတၢ် ကတိၤလၢအကိးထီဒါတၢ်လုၢ်လီၢ်လၢ ဘ့ၤသ့လးအ ပူၤန့ၣ်ဒီး, တၢ်မၤအသးလၢအယူာ်ထီၣ်အစုလၢတၢ်လုၢ် လီၢ်အဃၢၤ, ဒီးစံးဝဲဒၣ်, ဖီၣ်ဃာ်အီၤတက့ၢ်. ဒီးအစု လၢအယူာ်ထီၣ်ထီဒါအီၤန့ၣ်, ဃ့ထီၣ်ကွံာ်, ဒီးယၤလီၤ က့ၤတသ့ဘၣ်လီၤ.
\p
\v 5 ဒီးတၢ်လုၢ်လီၢ်န့ၣ်သ့ၣ်ဖး, ဒီးဖၣ်ဆါဘၣ်ဂၢ်လီၤကွံာ် အသးလၢတၢ်လုၢ်လီၢ်အဖီခိၣ်, ဒ်တၢ်အပနီၣ်လၢယွၤ အပှၤကညီဟ့ၣ်လီၤဝဲလၢယွၤအကလုၢ်အသိးန့ၣ်လီၤ.
\p
\v 6 ဒီးစီၤပၤစံးဆၢယွၤအပှၤကညီ, ဒီးစံးဝဲဒၣ်, ဃ့ကညး တၢ်လၢယွၤနကစၢ်အမဲာ်ညါ, ဒီးဘါထုကဖၣ်န့ၢ်ယဂီၢ် ဒ်သိးယကန့ၢ်က့ၤယစုတက့ၢ်. ဒီးယွၤအပှၤကညီဃ့က ညးယွၤ, ဒီးစီၤပၤန့ၢ်က့ၤအစု, ဒီးကဲထီၣ်ဝဲဒ်လီၢ်လီၢ်လီၤ.
\p
\v 7 ဒီးစီၤပၤစံးဘၣ်ယွၤအပှၤကညီ, ဟဲဒီးယၤဆူယဟံၣ်, ဒီးဒုးဆူၣ်ထီၣ်နသးတက့ၢ်. ဒီးယကဟ့ၣ်လီၤနၤလၢ တၢ်လီၤ.
\p
\v 8 ဒီးယွၤအပှၤကညီန့ၣ်စံးလၢစီၤပၤ, နမ့ၢ်ဟ့ၣ်လီၤယၤ လၢနဟံၣ်တဝာ်ညါဒီး, ယတလဲၤနုာ်ဘၣ်ဒီးနၤ, ဒီးယ တအီၣ်ကိၣ်, ဒီးယတအီဘၣ်ထံ လၢတၢ်အလီၢ်အံၤ ဘၣ်.
\v 9 အဂ့ၢ်ဒ်အံၤ, ယွၤအကလုၢ်မၤလိာ်ယၤဒ်န့ၣ်အသိး ဒီးစံးဝဲဒၣ်, အီၣ်ကိၣ်တဂ့ၤ, ဒီးအီထံတဂ့ၤ, ဒီးက့ၤကဒါ က့ၤလၢကျဲလၢနဟဲန့ၣ်တဂ့ၤ.
\p
\v 10 ဒီးက့ၤက့ၤဝဲလၢအကျဲတဘိဒၣ်, ဒီးတမ့ၢ်ဘၣ်လၢကျဲ လၢအဟဲဆူဘ့ၤသ့လးဘၣ်.
\p
\v 11 ဒီးဝံသးပှၢ်တဂၤအိၣ်ဝဲဆိးဝဲလၢ ဘ့ၤသ့လးအပူၤ, ဒီး အဖိခွါတဖၣ်ဟဲ, ဒီးစံးဘၣ်အီၤလၢကယဲၢ်တၢ်မၤလၢ ယွၤအပှၤကညီမၤဝဲလၢမုၢ်တနံၤန့ၣ်လၢ ဘ့ၤသ့လးအ ပူၤလီၤ. တၢ်ကတိၤလၢအစံးလၢစီၤပၤန့ၣ်စံၣ်တဲၤတဲလီၤ စ့ၢ်ကီးအပၢ်လီၤ.
\p
\v 12 ဒီးအပၢ်စံးဘၣ်အီၤ, လဲၤဝဲကျဲမနုၤလဲၣ်. ဒီးအဖိခွါတ ဖၣ်ထံၣ်ဘၣ်ကျဲလၢယွၤအပှၤကညီလၢ အဟဲဝဲလၢယူ ဒၤတဂၤန့ၣ်လဲၤတၢ်လီၤ.
\v 13 ဒီးစံးဘၣ်အဖိခွါတဖၣ်န့ၣ် ဂီၤကၢ်ကသ့ၣ်ယီၤတက့ၢ်. ဒီးအဝဲသ့ၣ်ဂီၤကၢ်ကသ့ၣ်ယီၤလၢအဂီၢ်, ဒီးဒိးဝဲလီၤ.―
\p
\v 14 ဒီးလူၤပိာ်ယွၤအပှၤကညီအခံ, ဒီးထံၣ်န့ၢ်အီၤဆ့ၣ်နီၤ လၢသ့ထိးဖၣ်အဖီလာ်, ဒီးစံးဘၣ်အီၤ, နမ့ၢ်ယွၤအပှၤ ကညီလၢအဟဲလၢယူဒၤစ့ၢ်ကီးဧါ. ဒီးစံးဝဲဒၣ်, ယၤလီၤ.
\p
\v 15 ဒီးစံးဘၣ်အီၤ, ဟဲဒီးယၤဆူယဟံၣ်, ဒီးအိၣ်ကိၣ်တ က့ၢ်.
\p
\v 16 ဒီးစံးဝဲဒၣ်, ယက့ၤဒီးနၤ, ဒီးလဲၤနုာ်ဒီးနၤတသ့ဘၣ်. ဒီးယတအီၣ်ဘၣ်ကိၣ်, ဒီးယတအီဘၣ်ထံဒီးနၤလၢအ လီၢ်အံၤဘၣ်.
\v 17 အဂ့ၢ်ဒ်အံၤတၢ်စံဘၣ်ယၤလၢယွၤအက လုၢ်, နတဘၣ်အီၣ်ကိၣ်, ဒီးနတဘၣ်အီထံဖဲန့ၣ်ဘၣ်, ဒီးနတဘၣ်ဃၣ်ဃီၤဒ်သိးနကပိာ်ကျဲလၢနဟဲန့ၣ်ဘၣ်.
\p
\v 18 ဒီးစံးဘၣ်အီၤ, ယဲဒၣ်အံၤယမ့ၢ်ဝံစ့ၢ်ကီးဒ်နၤအသိး, ဒီးကလူးတဂၤကတိၤတၢ်ဒီးယၤလၢ ယွၤအကလုၢ်, ဒီး စံးဝဲဒၣ်, ဟဲစိာ်အီၤဆူနဟံၣ်ဒ်သိးအကအီၣ်ကိၣ်, ဒီး ဒီးအီထံတက့ၢ်. ဒီးကတိၤကဘျံးကဘျၣ်တၢ်ဒီးအီၤလီၤ.
\p
\v 19 ဒီးအဝဲဒၣ်က့ၤဒီးအီၤ, ဒီးအီၣ်ကိၣ်လၢအဟံၣ်ပူၤ, ဒီး အီထံလီၤ.
\p
\v 20 ဒီးလၢပှၤတဖၣ်ဆ့ၣ်နီၤလၢ စီၢ်နီၤခိၣ်အဃၢၤအဖၢမုၢ် ဒီး, တၢ်မၤအသးလၢယွၤအကလုၢ်ဘၣ်ဝံလၢအဟဲက့ၤ စိာ်အီၤ,
\v 21 ဒီးကိးထီၣ်ဝဲဆူယွၤအပှၤကညီလၢအဟဲလၢ ယူဒၤဒီးစံးဝဲဒၣ်, ယွၤစံးဒ်အံၤ, မ့ၢ်နပူထီၣ်ယွၤအထးခိၣ်, ဒီးတတိၢ်န့ၣ်ဘၣ်တၢ်မၤလိာ်လၢ ယွၤနကစၢ်မၤလိာ် နၤ,
\v 22 ဒီးဟဲက့ၤကဒါက့ၤ, ဒီးအီၣ်ကိၣ်ဒီးအီထံလၢအ လီၢ်ဖဲယွၤစံးဘၣ်နၤ, အီၣ်ကိၣ်တဂ့ၤ, အီထံတဂ့ၤန့ၣ်ဒီး, နစိၣ်တဟဲဘၣ်ဆူနပၢ်တဖၣ်အသွၣ်ခိၣ်ပူၤဘၣ်.
\p
\v 23 ဒီးလၢအအီၣ်ကိၣ်အလီၢ်ခံ, ဒီးလၢအအီထံအလီၢ်ခံ န့ၣ်တၢ်မၤအသးလၢအဝဲဒၣ် ဂီၤကၢ်ကသ့ၣ်ယီၤလၢဝံ လၢအဟဲက့ၤစိာ်တ့ၢ်အီၤတဂၤအဂီၢ်န့ၣ်လီၤ.
\p
\v 24 ဒီးလဲၤဝဲ, ဒီးခ့ယုၢ်ဘၣ်သဃိာ်အီၤလၢကျဲပူၤ, ဒီးမၤသံ အီၤ, ဒီးအစိၣ်အိၣ်ကွံာ်တ့ၢ်အသးဖဲကျဲပူၤ, ဒီးကသ့ၣ် ယီၤဆၢထၢၣ်လၢအဃၢၤ, ဒီးခ့ယုၢ်န့ၣ်ဆၢထၢၣ်ဝဲလၢ အစိၣ်အဃၢၤစ့ၢ်ကီးလီၤ.
\p
\v 25 ဒီးကွၢ်ကွၢ်, ပှၤကညီလဲၤပူၤကွံာ်, ဒီးထံၣ်ဘၣ်အစိၣ် အိၣ်ကွံာ်တ့ၢ်အသးဖဲန့ၣ်လၢကျဲပူၤ, ဒီးခ့ယုၢ်ဆၢထၢၣ် လၢအဃၢၤ, ဒီးဟဲစံးဝဲဘၣ်တဲဘၣ်ဝဲဖဲဝ့ၢ်ပူၤ, ဖဲဝံသး ပှၢ်အိၣ်ဝဲဆိးဝဲလၢအပူၤလီၤ.
\p
\v 26 ဒီးဝံလၢအဟဲက့ၤစိာ်အီၤလၢကျဲန့ၣ်နၢ်ဟူဝဲ, ဒီးစံးဝဲ ဒၣ်, မ့ၢ်လၢယွၤအပှၤကညီလၢအပူထီၣ်ယွၤအအထး ခိၣ်, ဒီးယွၤဟ့ၣ်လီၤကွံာ်အီၤလၢခ့ယုၢ်လၢအအ့ၣ်ဖှီကွံာ် အီၤ, ဒီးမၤသံအီၤဒ်ယွၤအကလုၢ်လၢ အကတိၤတၢ်ဒီး အီၤအသိးန့ၣ်လီၤ.
\p
\v 27 ဒီးကတိၤတၢ်ဒီးအဖိခွါတဖၣ်ဒီးစံးဝဲဒၣ်, ဂီၤကၢ်က သ့ၣ်ယီၤတက့ၢ်. ဒီးအဝဲသ့ၣ်ဂီၤကၢ်ဝဲလီၤ.
\p
\v 28 ဒီးလဲၤဝဲဒီးထံၣ်န့ၢ်အစိၣ် အိၣ်ကွံာ်တ့ၢ်အသးလၢကျဲ ပူၤ, ဒီးကသ့ၣ်ယီၤ, ဒီးခ့ယုၢ်ဆၢထၢၣ်ဝဲလၢအစိၣ်အ ဃၢၤ, ဒီးခ့ယုၢ်တအီၣ်ဘၣ်အစိၣ်, ဒီးတအ့ၣ်ဖှီဘၣ်က သ့ၣ်ယီၤဘၣ်.
\p
\v 29 ဒီးဝံတဂၤန့ၣ်ဟံးန့ၢ်ယွၤအပှၤကညီအစိၣ်, ဒီးပာ်ဝဲ လၢကသ့ၣ်ယီၤအလိၤ, ဒီးဟဲက့ၤစိာ်ဝဲ, ဒီးဝံသးပှၢ်ဟဲ က့ၤဆူဝ့ၢ်ပူၤ, ဒ်သိးအကဟီၣ်ဝဲ, ဒီးခူၣ်လီၤကွံာ်အီၤ လီၤ.
\p
\v 30 ဒီးပာ်အစိၣ်လၢအသွၣ်ခိၣ်ဒၣ်ဝဲအပူၤ, ဒီးဒဲလီၤအသး နါပှၢ်လၢအဖီခိၣ်, ဒီးစံးဝဲဒၣ်, အၣ်လါ, အၣ်လါ, ယဒီပုၢ် ဝဲၢ်ဧၢ,
\v 31 ဒီးလၢအခူၣ်လီၤကွံာ်အီၤအလီၢ်ခံန့ၣ် တၢ်မၤ အသးလၢကတိၤတၢ်ဒီး အဖိခွါတဖၣ်ဒီး စံးဘၣ်အီၤ, တုၤယသံဒီး, ခူၣ်လီၤကွံာ်ယၤလၢ တၢ်သွၣ်ခိၣ်အပူၤဖဲ ယွၤအပှၤကညီအိၣ်ခူၣ်လီၤအသး လၢအပူၤန့ၣ်တက့ၢ်. ပာ်ယဃံလၢအဃံအဃၢၤန့ၣ်တက့ၢ်.
\v 32 အဂ့ၢ်ဒ်အံၤ, တၢ် ကတိၤလၢအကိးထီၣ်ယွၤအကလုၢ်ထီဒါ တၢ်လုၢ်လီၢ် လၢဘ့ၤသ့လးအပူၤ, ဒီးထီဒါဟံၣ်လၢတၢ်အလီၢ်ထီၣ် ထီခဲလၢာ် လၢအအိၣ်ဝဲလၢၡၤမရံအဝ့ၢ်တဖၣ်အပူၤန့ၣ် ကလၢထီၣ်ပှဲၤထီၣ်သပှၢ်တၢၢ်လီၤ.
\p
\v 33 တၢ်တမံၤအံၤအလီၢ်ခံန့ၣ် စီၤယၤရၤဘၣ်တဟဲက့ၤက ဒါက့ၤလၢအကျဲအၢဘၣ်, ဒီးပာ်က့ၤပှၤလၢပှၤဂီၢ်မုၢ်အ ကျါလၢပှၤလၢအလီၢ်ထီၣ်ထီ အပှၤလုၢ်တၢ်အဒိၣ်လီၤ. ဒီးဖဲဒၣ်ပှၤလၢအဘၣ်အသးန့ၣ် ပာ်ဝဲဒ်သိးအကဲထီၣ် တၢ်အလီၢ်ထီၣ်ထီအပှၤလၢ်တၢ်အဒိၣ်လီၤ.
\p
\v 34 ဒီးတၢ်တမံၤအံၤ ကဲထီၣ်တၢ်ဒဲဘးလၢစီၤယၤရၤဘၣ် အဟံၣ်အဂီၢ်, တုၤတၢ်ဒီၣ်တဲာ်ကွံာ်အီၤ, ဒီးမၤဟးဂီၤ ကွံာ်အီၤလၢဟီၣ်ခိၣ်ချၢန့ၣ်လီၤ.
\c 14
\cl ၁၄
\p
\v 1 အကတီၢ်ဖဲန့ၣ်ဒီး, စီၤယၤရၤဘၣ်အဖိခွါစီၤအဘံယၤ ဆါထီၣ်ဝဲလီၤ.
\v 2 ဒီးစီၤယၤရၤဘၣ်စံးဘၣ်အမါ, ဂဲၤဆၢ ထၢၣ်လၢ်တက့ၢ်. ဒီးမၤလီၤဆီနသးဒ်သိးပှၤသုတသ့ၣ် ညါလၢနမ့ၢ်စီၤယၤရၤဘၣ်အမါတဂ့ၤ. ဒီးလဲၤဆူၡံလိၤ တက့ၢ်. ကွၢ်ကွၢ်, ဝံအဃံယၤလၢအစံးဘၣ်ယၤလၢယ ကကဲထီၣ်စီၤပၤလၢပှၤဂီၢ်မုၢ်အံၤအဖီခိၣ်န့ၣ် အိၣ်ဖဲန့ၣ် လီၤ.
\p
\v 3 ဒီးဟံးန့ၢ်ကိၣ်ဆံဆဲၣ်လိၣ်, ဒီးကိၣ်ဘ့ၣ်ဘၣ်တဖၣ်ဒီး ကနဲစီတပလီလၢနစုပူၤ, ဒီးလဲၤဆူအအိၣ်, ဒီးဖိသၣ်က မၤသးဒ်လဲၣ်ဒ်လဲၣ်န့ၣ်ကစံးဘၣ်နၤလီၤ.
\p
\v 4 ဒီးစီၤယၤရၤဘၣ်အမါမၤဝဲဒ်န့ၣ်, ဒီးဂဲၤဆၢထၢၣ်, ဒီး လဲၤဝဲဆူၡံလိၤ, ဒီးဟဲဆူစီၤအဃံယၤအဟံၣ်လီၤ. ဒီးစီၤ အဃံယၤထံၣ်တၢ်တသ့ဘၣ်. အဂ့ၢ်ဒ်အံၤ, အမဲာ်ယုာ် လၢအသးပှၢ်အဃိလီၤ.
\p
\v 5 ဒီးယွၤစံးဘၣ်စီၤအဃံယၤ, ကွၢ်ကွၢ်, စီၤယၤရၤဘၣ်အ မါဟဲဃ့တၢ်လၢနၤလၢအဖိအဂီၢ်လီၤ. အဂ့ၢ်ဒ်အံၤ, ဘၣ် တၢ်ဆါလီၤ. ဒီးနဘၣ်စံးဘၣ်အီၤဒ်အံၤ, အဂ့ၢ်ဒ်အံၤ, တၢ်ကမၤအသးတုၤအဟဲနုာ်ဒီး, ကလီၤပျိာ်အသးလၢ ပိာ်မုၣ်အဂၤတဂၤလီၤ.
\p
\v 6 ဒီးတုၤစီၤအဃံယၤနၢ်ဟူအခီၣ်အသီၣ်ဖဲအဟဲနုာ်လၢ လၢတြဲၤအပူၤဒီး, တၢ်မၤအသးလၢအစံးဝဲဒၣ်, စီၤယၤ ရၤဘၣ်အမါဧၢ, ဟဲနုာ်တက့ၢ်. နမၤလီၤပျိာ်နသးလၢ ပှၤဂၤမ့ၢ်အဘၣ်မနုၤလဲၣ်. တၢ်မၢလီၤယၤဆူနအိၣ်ဒီး တၢ်အဃၢလီၤ.
\v 7 လဲၤစံးဘၣ်စီၤယၤရၤဘၣ်, ယွၤအံၣ်စ ရ့လးအကစၢ်စံးဝဲဒ်အံၤ, မ့ၢ်ယပာ်ထီၣ်ထီနၤလၢပှၤဂီၢ် မုၢ်အကျါ, ဒီးပာ်နၤလၢယပှၤဂီၢ်မုၢ်အံၣ်စရ့လးအဖီ ခိၣ်,
\v 8 ဒီးထုးန့ၢ်ဘီမုၢ်လၢစီၤဒၤဝံးအပှၤဟံၣ်ဖိ, ဒီးဟ့ၣ် လီၤလၢနၤ, ဒီးနတဒ်ဘၣ်ယခ့ယပှၤစီၤဒၤဝံးလၢအတိၢ် န့ၢ်ယတၢ်သိၣ်တၢ်သီ, ဒီးလူၤယၤလၢအသးဒီဖျၢၣ်ညါ အသိး, ဒ်သိးအကမၤထဲတၢ်အလိၤလၢယမဲာ်ဘၣ်,―
\p
\v 9 ဒီးနမၤတၢ်အၢနးန့ၢ် ကယဲၢ်ပှၤလၢအအိၣ်ဝဲလၢနမဲာ် ညါ, ဒီးနလဲၤတၢ်, ဒီးတ့ကစၢ်အဂၤတဖၣ်, ဒီးတၢ်ဂီၤ သိအသး, ဒီးမၤသးထီၣ်ယၤ, ဒီးကွံာ်တ့ၢ်ကွံာ်ယၤလၢ နချၢဃံန့ၣ်လီၤ.
\v 10 မၤသးဒ်န့ၣ်ဒီး, ကွၢ်ကွၢ်, ယကဒုးဟဲ ဘၣ်တၢ်အၢလၢစီၤယၤရၤဘၣ်အပှၤဟံၣ်ဖိ, ဒီးလၢစီၤ ယၤရၤဘၣ်န့ၣ် ယကဒီၣ်တဲာ်ကွံာ်ကယဲၢ်ပိာ်ခွါ, ပှၤလၢ အဘၣ်ကးတံာ်ဃာ်အခံ, ဒီးအိၣ်လီၤတဲာ်သဘျ့လၢ အံၣ်စရ့လးအပူၤ, ဒီးယကဟံးထီၣ်ကွံာ်စီၤယၤရၤဘၣ် အတၢ်အိၣ်လီၤတဲာ်, ဒ်ပှၤဟံးထီၣ်ကွံာ်တၢ်အ့ၣ်တၢ်ဆံၣ် တုၤအလၢာ်အသိးန့ၣ်လီၤ.
\v 11 ဒီးပှၤဘၣ်ဃးဒီးစီၤယၤရၤ ဘၣ်လၢအသံဝဲလၢဝ့ၢ်ပူၤန့ၣ်ထွံၣ်ကအီၣ်ကွံာ်အီၤ, ဒီး ပှၤလၢအသံဝဲလၢပှၢ်လၢ်ကျါန့ၣ်, ထိၣ်ဧိၤလံၣ်ဧိၤလၢ တၢ်ဖးဖီကအီၣ်ကွံာ်အီၤလီၤ. အဂ့ၢ်ဒ်အံၤ, ယွၤကတိၤ တ့ၢ်ဝဲလီၤ.
\p
\v 12 ဒီးဂဲၤဆၢထၢၣ်နဲ, ဒီးက့ၤဆူနဟံၣ်ဒၣ်နဲတက့ၢ်. တုၤန ခီၣ်နုာ်ဘၣ်လၢဝ့ၢ်ပူၤဒီး, ဖိသၣ်ကသံဝဲလီၤ.
\v 13 ဒီးအံၣ် စရ့လးကဒဲလီၤအသးနါပှၢ်, ဒီးခူၣ်လီၤကွံာ်အီၤလီၤ. အ ဂ့ၢ်ဒ်အံၤ, လၢပှၤဘၣ်ဃးဒီးစီၤယၤရၤဘၣ်အကျါန့ၣ်ထဲ အဝဲဒၣ်ကဟဲဆူသွၣ်ခိၣ်ပူၤဧိၤလီၤ. အဂ့ၢ်ဒ်အံၤ, တၢ်ထံၣ် န့ၢ်တၢ်ဂ့ၤ လၢယွၤအဂီၢ်လၢ အဝဲဒၣ်အပူၤ လၢယၤရၤ ဘၣ်အပှၤဟံၣ်ဖိအကျါလီၤ.
\p
\v 14 ဒီးယွၤကဒုးဂဲၤဆၢထၢၣ်စီၤပၤလၢ အံၣ်စရ့လးအဖီ ခိၣ်လၢအဂီၢ်လၢ အကဒီၣ်တဲာ်ကွံာ် ယၤရၤဘၣ်အပှၤ ဟံၣ်ဖိလၢမုၢ်တနံၤန့ၣ်, ဒီးမနုၤလဲၣ်, ခဲကနံၣ်အံၤဒၣ် လဲာ်လီၤ.
\v 15 ဒီးယွၤကကျီကွံာ်အံၣ်စရ့လးဒ်တပိၢ်ဟူးဝး ဝဲလၢထံကျါအသိးန့ၣ်, ဒီကထဲးကွံာ်အံၣ်စရ့လးလၢကီၢ်ဂ့ၤတဘ့ၣ်အံၤအပူၤလၢအဟ့ၣ်လီၤအပၢ်တဖၣ်, ဒီးကမၤလီၤပြံလီၤပြါအီၤလၢထံမိၢ်ပှၢ်အဝၢ်ဘးခီလီၤ. အဂ့ၢ်ဒ်အံၤ, တ့န့ၢ်အရှ့ရၤလၢအဂီၢ်, ဒီးမၤသးထီၣ်ယွၤလီၤ.―
\v 16 ဒီးကဟ့ၣ်လီၤကွံာ်အံၣ်စရ့လးလၢ စီၤယၤရၤ ဘၣ်အတၢ်ဒဲးဘးအဃိ, လၢအမၤတၢ်ဒဲးဘး, ဒီးဒုးမၤ အံၣ်စရ့လးလၢတၢ်ဒဲးဘးလီၤ.
\p
\v 17 ဒီးစီၤယၤရၤဘၣ်အမါဂဲၤဆၢထၢၣ်, ဒီးဟးထီၣ်ကွံာ်, ဒီးဟဲဆူတံးရစၢ်လီၤ. ဖဲအတုၤလၢကျဲစၢၤအကျိၤထံးဒီး ဖိသၣ်သံဝဲလီၤ.
\v 18 ဒီးခူၣ်လီၤကွံာ်အီၤ, ဒီးအံၣ်စရ့လးခဲ လၢာ်ဒဲလီၤအသးနါပှၢ်, ဒီးဟီၣ်ဝဲလၢအဃိ, ဒ်ယွၤအက လုၢ်လၢအကတိၤတၢ်လၢအခ့အပှၤ ဝံအဃံယၤအစုပူၤ အသိးန့ၣ်လီၤ.
\p
\v 19 ဒီးတၢ်အိၣ်လီၤတဲာ်ဘၣ်ဃးဒီး စီၤယၤရၤဘၣ်လၢအ ဒုးသုးအဂ့ၢ်အကျိၤ, လၢအမၤစီၤပၤအတၢ်အဂ့ၢ်အကျိၤ န့ၣ်, ကွၢ်ကွၢ်, ကွဲးအသးလၢအံၣ်စရ့လးအစီၤပၤအလံာ် ကွဲးနီၣ်တၢ်အပူၤန့ၣ်လီၤ.
\p
\v 20 ဒီးမုၢ်နံၤတဖၣ်လၢစီၤယၤရၤဘၣ်ကဲစီၤပၤန့ၣ် မ့ၢ်ခံဆံ ခံနံၣ်, ဒီးမံဝဲဒီးအပၢ်တဖၣ်, ဒီးအဖိခွါစီၤနၤဒးကဲထီၣ်စီၤ ပၤလၢအလီၢ်လီၤ.
\p
\v 21 ဒီးစီၤၡလိၤမိၤအဖိခွါစီၤရဃၤ ဘၣ်ကဲစီၤပၤလၢယူဒၤ အပူၤလီၤ. လၢစီၤရဃၤဘၣ်ကဲသီစီၤပၤန့ၣ်အသးပှၢ်လွံၢ် ဆံတနံၣ်, ဒီးကဲစီၤပၤတဆံနွံနံၣ်လၢယရူၤၡလ့ၣ်အပူၤ, ဝ့ၢ်လၢယွၤဃုထၢ လၢအံၣ်စရ့လးအဒူၣ်ခဲလၢာ်အကျါ ဒ် သိးအကပာ်အမံၤဖဲန့ၣ်လီၤ. ဒီးအမိၢ်အမံၤန့ၣ်မ့ၢ်နီၢ် နၤဧမၤ, ပှၤဧၣ်မိၣ်မုၣ်လီၤ.
\p
\v 22 ဒီးပှၤယူဒၤဖိမၤတၢ်အၢလၢယွၤအမဲာ်ညါ, ဒီးထိၣ်ဂဲၤ ယွၤအသးက့ၣ်လၢအတၢ်ဒဲးဘးလၢအမၤဝဲလၢ အပၢ် တဖၣ်မၤတ့ၢ်ခဲလၢာ်အဖီခိၣ်န့ၣ်လီၤ.
\v 23 အဝဲသ့ၣ်တဖၣ် န့ၣ်မၤစ့ၢ်ကီးဝဲလၢအလီၢ်ထီၣ်ထီတဖၣ်, ဒီးတၢ်ဂီၤ, ဒီး အရှ့ရၤလၢတၢ်စိခိၣ်ထီခဲလၢာ်အလိၤ, ဒီးလၢသ့ၣ်သံ ကစဲာ်ခဲလၢာ်အဖီလာ်လီၤ.
\p
\v 24 ဒီးပှၤအဲၣ်ပကၢၤဖိအိၣ်စ့ၢ်ကီၤဝဲလၢ ထံဧိၤကီၢ်ဧိၤအ ပူၤ, ဒီးမၤဝဲဒ်ကယဲၢ်တၢ်သးဘၣ်အၢတဖၣ် ဘၣ်ဃးဒီး ပှၤကလုာ်တဖၣ်လၢယွၤဟီထီၣ်ကွံာ်အီၤ လၢပှၤအံၣ်စ ရ့လးဖိအမဲာ်ညါအသိးန့ၣ်လီၤ.
\p
\v 25 ဒီးတၢ်မၤအသးလၢ စီၤပၤရဃၤဘၣ်အနံၣ်ပှဲၤထီၣ် ယဲၢ်နံၣ်တနံၣ်န့ၣ် အဲၤကူပတူးအစီၤပၤၡံၡးဟဲထီဒါယ ရူၤၡလ့ၣ်လီၤ.
\v 26 ဒီးဟံးထီၣ်ကွံာ်ယွၤအဟံၣ်အတၢ်လုၢ် ဒိၣ်ပှ့ၤဒိၣ်, ဒီးစီၤပၤအဟံၣ်အတၢ်လုၢ်ဒိၣ်ပှ့ၤဒိၣ်, ဒီးစိာ် ထီၣ်ကွံာ်ဝဲခဲလၢာ်, ဒီးစိာ်ထီၣ်ကွံာ် ကယဲၢ်ကတီၤထူ လၢစီၤၡလိၤမိၤမၤဝဲခဲလၢာ်လီၤ.
\p
\v 27 ဒီးစီၤပၤရဃၤဘၣ်တ့ကတီၤတိၢ်လၢအလီၢ်, ဒီးဟ့ၣ် လီၤအီၤလၢပှၤပၢၤတၢ်ဖိအခိၣ်အစုပူၤ, လၢအပၢၤစီၤပၤ အဟံၣ်အတြဲၤလီၤ.
\p
\v 28 ဒီးတုၤစီၤပၤလဲၤနုာ်လၢယွၤအဟံၣ်ပူၤဒီး, တၢ်မၤအ သးလၢပှၤပၢၤတၢ်ဖိစိာ်ဝဲဒီးအီၤ, ဒီးဟဲက့ၤစိာ်အီၤဆူပှၤ ပၢၤတၢ်ဖိအဒၢးပူၤလီၤ.
\p
\v 29 ဒီးတၢ်အိၣ်လီၤတဲာ်ဘၣ်ဃးဒီးစီၤရယၤဘၣ်, ဒီးက ယဲၢ်တၢ်လၢအမၤဝဲန့ၣ်ကွဲးအသးလၢ ယူဒၤအစီၤပၤအ လံာ်ကွဲးနီၣ်တၢ်အပူၤ, တမ့ၢ်ဘၣ်ဧါ.
\p
\v 30 ဒီးတၢ်ဒုးသုးအိၣ်ဝဲလၢစီၤရဃၤဘၣ်, ဒီးစီၤယၤရၤ ဘၣ်အဘၢၣ်စၢၤတစိၤဒၣ်အီၤလီၤ.
\p
\v 31 ဒီးစီၤရဃၤဘၣ်မံဝဲဒီးအပၢ်တဖၣ်ဒီး ပှၤခူၣ်လီၤကွံာ် အီၤဒီးအပၢ်တဖၣ်လၢစီၤဒၤဝံးအဝ့ၢ်ပူၤလီၤ. အမိၢ်အမံၤ မ့ၢ်နီၢ်နၤဧမၤပှၤဧၣ်မိၣ်ဖိ, ဒီးအဖိခွါစီၤအဘံယၣ်ကဲထီၣ် စီၤပၤလၢအလီၢ်န့ၣ်လီၤ.
\c 15
\cl ၁၅
\p
\v 1 ဒီးစီၤနဘးအဖိခွါ စီၤပၤယၤရၤဘၣ်အနံၣ်ပှဲၤထီၣ်တ ဆံဃိးနံၣ်တနံၤန့ၣ်စီၤအဘံယၣ်ကဲထီၣ်စီၤပၤ လၢယူ ဒၤအဖီခိၣ်န့ၣ်လီၤ.
\v 2 ဒီးကဲစီၤပၤသၢနံၣ်လၢယရူၤၡလ့ၣ် အပူၤ, ဒီးအမိၢ်အမံၤမ့ၢ်နီၢ်မၤကၤ, စီၤအးဘၡါလိၣ်အဖိ မုၣ်န့ၣ်လီၤ.
\p
\v 3 ဒီးလဲၤဝဲလၢအပၢ်အတၢ်ဒဲးဘးလၢ အမၤဝဲလၢအမဲာ် ညါခဲလၢာ်အပူၤ, ဒီးအသးတလၢတပှဲၤဘၣ်ဒီးယွၤဒ်အ ပၢ်စီၤဒၤဝံးအသးအသိးန့ၣ်ဘၣ်.
\v 4 ဘၣ်ဆၣ်ဒီးလၢစီၤ ဒၤဝံးအဃိန့ၣ်ယွၤ, အကစၢ်ဟ့ၣ်လီၤအီၤလၢမ့ၣ်အူဒၢ တဖျၢၣ်လၢယရူၤၡလ့ၣ်အပူၤ ဒ်သိးအကပာ်လီၤအဖိခွါ လၢအလီၢ်ခံန့ၣ် ဒီးမၤဂၢၤမၤကျၢၤယရူၤၡလ့ၣ်န့ၣ်လီၤ.
\p
\v 5 အဂ့ၢ်ဒ်အံၤ, စီၤဒၤဝံးမၤတၢ်အလိၤလၢယွၤအမဲာ်, ဒီး တဃၣ်ကွံာ်အသးလၢတၢ်လၢအမၤလိာ်အီၤ နီတမံၤ တစိၤဒၣ်အီၤလီၤ. ဃၣ်ကွံာ်အသးထဲလၢတၢ်ဘၣ်ဃး ဒီးပှၤဃ့ၤသးဖိစီၤအူၤရံယၤတမံၤဧိၤလီၤ.
\p
\v 6 ဒီးတၢ်ဒုးသုးအိၣ်ဝဲလၢစီၤရဃၤဘၣ် ဒီးစီၤယၤရၤဘၣ် အဘၢၣ်စၢၤတစိၤဒၣ်အီၤလီၤ.
\p
\v 7 ဒီးတၢ်အိၣ်လီၤတဲာ်ဘၣ်ဃးဒီး စီၤအဘံယၣ်, ဒီးက ယဲၢ်တၢ်လၢအမၤဝဲန့ၣ်ကွဲးအသးလၢ ယူဒၤအစီၤပၤအ လံာ်ကွဲးနီၣ်တၢ်အပူၤ, တမ့ၢ်ဘၣ်ဧါ. ဒီးတၢ်ဒုးသုးအိၣ် ဝဲလၢစီၤအဘံယၣ်ဒီးစီၤယၤရၤဘၣ်အဘၢၣ်စၢၤန့ၣ်လီၤ.
\p
\v 8 ဒီးစီၤအဘံယၣ်မံဝဲဒီးအပၢ်တဖၣ်, ဒီးပှၤခူၣ်လီၤကွံာ် အီၤလၢစီၤဒၤဝံးအဝ့ၢ်ပူၤ, ဒီးအဖိခွါစီၤအၤစါကဲထီၣ်စီၤ ပၤလၢအလီၢ်လီၤ.
\p
\v 9 ဒီးအံၣ်စရ့လးအစီၤပၤစီၤယၤရၤဘၣ်အနံၣ် ပှဲၤထီၣ်ခံ ဆံ, စီၤအၤစါကဲထီၣ်စီၤပၤလၢယူဒၤအဖီခိၣ်န့ၣ်လီၤ.
\p
\v 10 ဒီးကဲစီၤပၤလၢယရူၤၡလ့ၣ်အပူၤလွံၢ်ဆံတနံၣ်, ဒီးအ မိၢ်အမံၤမ့ၢ်နီၢ်မၤကၤ, စီၤအးဘၡါလိၣ်အဖိမုၣ်လီၤ.
\p
\v 11 ဒီးစီၤအၤစါမၤတၢ်လၢအလိၤလၢယွၤအမဲာ်, ဒ်အပၢ် စီၤဒၤဝံးအသိးန့ၣ်လီၤ.
\v 12 ဒီးမၤဟးဂီၤကွံာ်ပှၤအဲၣ်ပကၢၤ ဖိလၢကီၢ်ပူၤန့ၣ်, ဒီးသုးကွံာ်တၢ်ဂီၤ လၢအပၢ်တ့ဝဲခဲ လၢာ်လီၤ.
\v 13 ဒီးသုးကွံာ်အမိၢ်နီၢ်မၤကၤဒၣ်လဲာ်လၢနီၢ် ပၤမုၣ်အလီၢ်လၢအတ့အရှ့ရၤအဂီၤအဃိန့ၣ်လီၤ. ဒီးစီၤ အၤစါမၤဟးဂီၤကွံာ်အတၢ်ဂီၤ, ဒီးဆူးထီၣ်ကွံာ်အီၤလၢ ထံကျိကံဒြိၣ်အနံၤလီၤ.
\p
\v 14 ဒီးတၢ်အလီၢ်ထီၣ်ထီတဖၣ်န့ၣ် တဘၣ်တၢ်သုးကွံာ် ဘၣ်. ဘၣ်ဆၣ်ဒီးစီၤအၤစါ အသးအိၣ်ဝဲဒီဖျၢၣ်ညါဒီး ယွၤတစိၤဒၣ်အီၤလီၤ.
\v 15 ဒီးဟဲစိာ်တၢ်လၢအပၢ်မၤဘူၣ် ဝဲ, ဒီးတၢ်လၢအမၤဘူၣ်အကစၢ်ဒၣ်ဝဲတဖၣ် ဆူယွၤအ ဟံၣ်ပူၤ, ကျိၣ်ဧိၤစ့ဧိၤ, ဒီးထူဧိၤလွဲဧိၤ, ဒီးတၢ်အဃၢၤအ ဃိၢ်လီၤ.
\p
\v 16 ဒီးတၢ်ဒုးသုးအိၣ်ဝဲလၢ စီၤအၤစါဒီးအံၣ်စရ့လးအစီၤ ပၤဘါၡၤတစိၤဒၣ်အီၤလီၤ.
\v 17 ဒီးအံၣ်စရ့လးအစီၤပၤဘါ ၡၤန့ၣ်လဲၤထီဒါယူဒၤ, ဒီးတ့ရၤမါဒ်သိးအကတြီပှၤလဲၤ ထီၣ်ဒီးဟဲနုာ်လၢယူဒၤအစီၤပၤအၤစါအအိၣ်လီၤ.
\p
\v 18 ဒီးစီၤအါစၤဟံးန့ၢ်ကျိၣ်ဧိၤစ့ဧိၤ, ဒီးထူဧိၤလွဲဧိၤ, လၢအ အိၣ်လီၤတဲာ်လၢယွၤအဟံၣ်ပူၤ အပာ်ဖှိၣ်အလီၢ်, ဒီးလၢ စီၤပၤအဟံၣ်ပူးအပာ်ဖှိၣ်အလီၢ်, ဒီးဟ့ၣ်လီၤအီၤလၢအ ခ့အပှၤအစုပူၤ, ဒီးစီၤပၤအၤစါဟ့ၣ်ယုၢ်အီၤဆူစူၤရံအစီၤ ပၤဘ့ၣ်ဟဒး, စီၤတၤဘြံမိၣ်အဖိခွါ, စီၤဃ့စိၣ်အဖိခွါလၢ အအိၣ်ဝဲဆိးဝဲလၢဒၤမ့ၤစ့းအပူၤ, ဒီးစံးဝဲဒၣ်,
\v 19 တၢ်အၢၣ် လီၤအီလီၤအိၣ်ဝဲဒီးယၤဒီးနၤ, ဒီးယပၢ်ဒီးနပၢ်လီၤ. ကွၢ်, ကွၢ်, ယဟ့ၣ်ယုၢ်နၤလၢခိၣ်ဖး, ကျိၣ်ဧိၤစ့ဧိၤ, ဒီးထူဧိၤ လွဲဧိၤလီၤ. ဟဲဒီးမၤဟးဂီၤနတၢ်အၢၣ်လီၤအီလီၤဒီးအံၣ် စရ့လးအစီၤပၤဘါၡၤ ဒ်သိးအကဟးထီၣ်ကွံာ်လၢယ အိၣ်တက့ၢ်.
\p
\v 20 ဒီးစီၤဘ့ၣ်ဟဒးဒိကနၣ်စီၤပၤအၤစါအကလုၢ်, ဒီးမၢ လီၤပှၤသုးမုၢ်အခိၣ်တဖၣ်လၢ အအိၣ်ဒီးအီၤထီဒါအံၣ်စ ရ့လးအဝ့ၢ်တဖၣ်, ဒီးကျီကွံာ်ဧံၤယိၣ်, ဒီးဒၣ်, ဒီးအၤဘ့ၤ လးဘ့ၤသမၤကၤ, ဒီးကံးန့ၤရ့သးဒီဘ့ၣ်ညါ, ဒီးကီၢ်နး သးလံဒီဘ့ၣ်ညါလီၤ.
\p
\v 21 ဒီးတုၤစီၤဘါၡၤနၢ်ဟူဝဲဒီး, တၢ်မၤအသးလၢအတ့ရၤ မါန့ၣ်အိၣ်ကတီၢ်ဝဲ, ဒီးအိၣ်ဝဲလၢတံးရစၢ်အပူၤလီၤ.
\p
\v 22 ဒီးစီၤပၤအၤစါဒုးကိးထီၣ်တၢ် လၢယူဒၤဒီဘ့ၣ်ညါ (တဒုးပူၤဒုးဖျဲဘၣ်နီတဂၤဘၣ်), ဒီးပှၤစိာ်ထီၣ်ကွံာ်ရၤ မါအလၢၢ်တဖၣ်, ဒီးအသ့ၣ်တဖၣ်လၢစီၤဘါၡၤမၤဝဲ လၢအီၤလီၤ. ဒီးစီၤပၤအၤစါတ့က့ဘၤဘံၣ်ယၤမံၣ်, ဒီးမံး စပၤလၢအီၤလီၤ.
\p
\v 23 ဒီးတၢ်အိၣ်လီၤတဲာ်ဘၣ်ဃးဒီးစီၤအၤစါ, ဒီးအစိအ ကမီၤခဲလၢာ်, ဒီးကယဲၢ်တၢ်လၢအမၤဝဲဒီးခူဧိၤဝ့ၢ်ဧိၤလၢ အတ့ဝဲန့ၣ်ကွဲးအသးလၢယူဒၤစီၤပၤအလံာ်ကွဲးနီၣ်တၢ် အပူၤ, တမ့ၢ်ဘၣ်ဧါ. ဘၣ်ဆၣ်ဒီးလၢအသးပှၢ်အကတီၢ် န့ၣ်အခီၣ်ဆါလီၤ.
\p
\v 24 ဒီးစီၤအၤစါမံဝဲဒီးအပၢ်တဖၣ်, ဒီးပှၤခူၣ်လီၤကွံာ်အီၤ ဒီးအပၢ်တဖၣ်လၢအပၢ်စီၤဒၤဝံးအဝ့ၢ်ပူၤ, ဒီးအဖိခွါစီၤ ယဟိၡၤဖးကဲထီၣ်စီၤပၤလၢအလီၢ်န့ၣ်လီၤ.
\p
\v 25 ဒီးယူဒၤအစီၤပၤအၤစါ အနံၣ်ပှဲၤထီၣ်ခံနံၣ်တနံၣ်န့ၣ် စီၤယၤရၤဘၣ်အဖိခွါစီၤနၤဒးကဲသီစီၤပၤလၢ အံၣ်စရ့ လးအဖီခိၣ်, ဒီးကဲစီၤပၤလၢအံၣ်စရ့လးအဖီခိၣ်ခံနံၣ် လီၤ.
\v 26 ဒီးမၤတၢ်အၢလၢယွၤအမဲာ်ညါ, ဒီးလဲၤတၢ်လၢ အပၢ်အကျဲပူၤ, ဒီးလၢအတၢ်ဒဲးဘးအပူၤလၢအဒုးမၤ အံၣ်စရ့လးလၢတၢ်ဒဲးဘးလီၤ.
\p
\v 27 ဒီးစီၤယံးစၣ်ကၢ်အပှၤဟံၣ်ဖိ စီၤအဃံယၤအဖိခွါစီၤ ဘါၡၤကူၣ်ထီၣ်တၢ်ထီဒါအီၤ, ဒီးစီၤဘါၡၤကျီကွံာ်အီၤ လၢကံးဘသိၣ်အပူၤလၢ အဘၣ်ဃးဒီးပှၤဖလ့ၡသးဖိ, (အဂ့ၢ်ဒ်အံၤ, စီၤနၤဒး, ဒီးအံၣ်စရ့လးခဲလၢာ်ကဝီၤဃာ် ကံးဘသိၣ်),
\v 28 ဒီးလၢယူဒၤအစီၤပၤအၤစါအနံၣ်ပှဲၤထီၣ် သၢနံၣ်တနံၣ်န့ၣ် စီၤဘါၡၤမၤသံအီၤ, ဒီးကဲထီၣ်စီၤပၤ လၢအလီၢ်န့ၣ်လီၤ.
\p
\v 29 ဒီးတုၤအကဲစီၤပၤဒီး, တၢ်မၤအသးလၢအကျီကွံာ်စီၤ ယၤရၤဘၣ်အပှၤဟံၣ်ဖိခဲလၢာ်, မၤဟးဂီၤကွံာ်အီၤ, တ ပာ်လီၤတဲာ်ဘၣ်ပှၤအသါလၢ စီၤယၤရၤဘၣ်အဂီၢ်နီတ ဂၤဘၣ်, ဒ်ယွၤအကလုၢ်လၢအကတိၤဝဲလၢအခ့အပှၤ, ပှၤၡံလိၤဖိ စီၤအဃံယၤအစုပူၤအသိးန့ၣ်လီၤ.
\v 30 မ့ၢ်စီၤ ယၤရၤဘၣ်အတၢ်ဒဲးဘး, ဒီးလၢအဒုးမၤအံၣ်စရ့လး လၢတၢ်ဒဲးဘးလၢအတၢ်ထိၣ်ဂဲၤလၢ အထိၣ်ဂဲၤ ယွၤအံၣ်စရ့လးအကစၢ် အသးထီၣ်န့ၣ်အဃိလီၤ.
\p
\v 31 ဒီးတၢ်အိၣ်လီၤတဲာ်ဘၣ်ဃးဒီး စီၤနၤဒး, ဒီးကယဲၢ် တၢ်လၢအမၤဝဲခဲလၢာ်, ကွဲးအသးလၢအံၣ်စရ့လးအစီၤ ပၤအလံာ်ကွဲးနီၣ်တၢ်အပူၤ, တမ့ၢ်ဘၣ်ဧါ.
\p
\v 32 ဒီးတၢ်ဒုးသုးအိၣ်ဝဲလၢ စီၤအၤစါဒီးအံၣ်စရ့လးအစီၤ ပၤဘါၡၤတစိၤဒၣ်အီၤလီၤ.
\p
\v 33 ဒီးလၢယူဒၤအစီၤပၤအၤစါ အနံၣ်ပှဲၤထီၣ်သၢနံၣ်တ နံၣ်န့ၣ် စီၤအဃံယၤအဖိခွါ စီၤဘါၡၤကဲသီစီၤပၤလၢ အံၣ်စရ့လးခဲလၢာ်အဖီခိၣ် လၢတံးရစၢ်အပူၤခံဆံလွံၢ် နံၣ်လီၤ.
\v 34 ဒီးမၤတၢ်အၢလၢယွၤအမဲာ်ညါ, ဒီးလဲၤတၢ် လၢစီၤယၤရၤဘၣ်အကျဲ, ဒီးလၢအတၢ်ဒဲးဘးအပူၤလၢ အဒုးမၤအံၣ်စရ့လးလၢတၢ်ဒဲးဘးလီၤ.
\c 16
\cl ၁၆
\p
\v 1 ဒီးယွၤအကလုၢ်လီၤဘၣ်လၢ စီၤဃနၤနံအဖိခွါစီၤယ့ၤ ဟူထီဒါစီၤဘါၡၤ, ဒီးစံးဝဲဒၣ်.
\v 2 မ့ၢ်ယပာ်ထီၣ်ထီနၤလၢ ဟီၣ်ခိၣ်အကမူၣ်အပူၤ, ဒီးပာ်နၤလၢတၢ်အခိၣ်လၢယ ပှၤဂီၢ်မုၢ်အံၣ်စရ့လးအဖီခိၣ်, ဒီးနလဲၤတၢ်လၢစီၤယၤရၤ ဘၣ်အကျဲပူၤ, ဒီးဒုးမၤယပှၤဂီၢ်မုၢ်အံၣ်စရ့လးလၢတၢ် ဒဲးဘးဒ်သိးနကထိၣ်ဂဲၤယသးထီၣ် လၢအတၢ်ဒဲးဘးအ ဃိဒီး,
\v 3 ကွၢ်ကွၢ်, ယကစိာ်ထီၣ်ကွံာ်စီၤဘါၡၤအဖိအ လံၤ, ဒီးအပှၤဟံၣ်ဖိအဖိအလံၤ, ဒီးယကပာ်နဟံၣ်ဒ် စီၤနဘးအဖိခွါစီၤယၤရၤဘၣ်အဟံၣ်အသိးန့ၣ်လီၤ.
\v 4 ဒီး ပှၤဘၣ်ဃးဒီးစီၤဘါၡၤလၢအသံဝဲလၢဝ့ၢ်ပူၤန့ၣ် ထွံၣ်က အီၣ်ကွံာ်အီၤ, ဒီးပှၤဘၣ်ဃးဒီးအီၤလၢအသံဝဲလၢပှၢ်လၢ် ကျါန့ၣ်ထိၣ်ဧိၤလံၣ်ဧိၤလၢတၢ်ဖးဖီကအီၣ်ကွံာ်အီၤလီၤ.
\p
\v 5 ဒီးတၢ်အိၣ်လီၤတဲာ်ဘၣ်ဃးဒီးစီၤဘါၡၤ, ဒီးတၢ်လၢ အမၤဝဲ, ဒီးအစိကမီၤန့ၣ်ကွဲးအသးလၢအံၣ်စရ့လးအ စီၤပၤအလံာ်ကွဲးနီၣ်တၢ်အပူၤ, တမ့ၢ်ဘၣ်ဧါ.
\p
\v 6 ဒီးစီၤဘါၡၤမံဝဲဒီးအပၢ်တဖၣ်, ဒီးပှၤခူၣ်လီၤကွံာ်အီၤ လၢတံးရစၢ်အပူၤ, ဒီးအဖိခွါစီၤအ့လၤကဲထီၣ်စီၤပၤလၢ အပၢ်အလီၢ်န့ၣ်လီၤ.
\p
\v 7 မၤကဒီးလၢစီၤဃနၤနံအဖိခွါ ဝံယ့ၤဟူအစုပူၤန့ၣ်ယွၤ အကလုၢ်အိၣ်ထီၣ်ထီဒါစီၤဘါၡၤ, ဒီးထီဒါအပှၤဟံၣ် ဖိလၢကယဲၢ်တၢ်အၢလၢ အမၤဝဲလၢယွၤအမဲာ်ညါလၢ အထိၣ်ဂဲၤအသးထီၣ်လၢအတၢ်မၤလၢအစု, လၢအလီၤ ဂာ်စီၤယၤရၤဘၣ်အပှၤဟံၣ်ဖိအသိးန့ၣ်အဃိ, ဒီးလၢ အမၤသံအီၤအဃိလီၤ.
\p
\v 8 ဒီးလၢယူဒၤအစီၤပၤအၤစါအနံၣ်ပှဲၤထီၣ် ခံဆံဃုနံၣ် တနံၣ်န့ၣ် စီၤဘါၡၤအဖိခွါစီၤအ့လၤ ကဲသီစီၤပၤလၢ အံၣ်စရ့လးအဖီခိၣ်လၢတံးရစၢ်အပူၤခံနံၣ်လီၤ.
\p
\v 9 ဒီးအခ့အပှၤ, အလ့ၣ်ကဟၣ်ခံပူတပူအခိၣ်, စီၤစံၣ်ရံၤ ကူၣ်ထီၣ်တၢ်ထီဒါအီၤဖဲအအီမူၤအသးလၢ အပှၤကွၢ် အဟံၣ်လၢတံးရစၢ်စီၤအၢ်စၤအဟံၣ်ပူၤလၢ တံးရစၢ်အ ဖၢမုၢ်န့ၣ်လီၤ.
\p
\v 10 ဒီးယူဒၤအစီၤပၤအၤစါ အနံၣ်ပှဲၤထီၣ်ခံဆံနွံနံၣ်တနံၣ် န့ၣ်စီၤစံၣ်ရံၤလဲၤနုာ်, ဒီးကျီကွံာ်အီၤ, ဒီးမၤသံအီၤ, ဒီး ကဲထီၣ်စီၤပၤလၢအလီၢ်လီၤ.
\p
\v 11 ဒီးတုၤအကဲစီၤပၤ, တုၤအဆ့ၣ်နီၤလၢအလီၢ်ပစိာ်န့ၣ် ဒီး, တၢ်မၤအသးလၢအမၤသံ စီၤဘါၡၤအပှၤဟံၣ်ဖိခဲ လၢာ်လီၤ. အဘူးအတံၢ်မ့ၢ်ဂ့ၤ, အတံၤသကိးမ့ၢ်ဂ့ၤ, တ ပာ်လီၤတဲာ်ဘၣ်ပှၤဘၣ်ဃးဒီးအီၤလၢအမ့ၢ် ပှၤပိာ်ခွါနီ တဂၤဘၣ်.
\p
\v 12 ဒီးစီၤစံၣ်ရံၤမၤဟးဂီၤကွံာ် စီၤဘါၡၤအပှၤဟံၣ်ဖိခဲ လၢာ်, ဒ်ယွၤအကလုၢ်ကထါလၢအကတိၤထီဒါစီၤဘါ ၡၤလၢဝံယ့ၤဟူအစုပူၤအသိးန့ၣ်လီၤ.
\v 13 မ့ၢ်စီၤဘါၡၤအဖိ ခွါစီၤအ့လၤအတၢ်ဒဲးဘးခဲလၢာ် လၢအမၤတၢ်ဒဲးဘး, ဒီးဒုးမၤအံၣ်စရ့လးလၢတၢ်ဒဲးဘးလၢ အထိၣ်ဂဲၤယွၤ အံၣ်စရ့လးအကစၢ်အသးထီၣ် လၢအတၢ်ကလီကလီ န့ၣ်အဂ့ၢ်လီၤ.
\p
\v 14 ဒီးတၢ်အိၣ်လီၤတဲာ်ဘၣ်ဃးဒီးစီၤအ့လၤ, ဒီးကယဲၢ် တၢ်လၢအမၤဝဲခဲလၢာ်န့ၣ် ကွဲးအသးလၢအံၣ်စရ့လးအ စီၤပၤအလံာ်ကွဲးနီၣ်တၢ်အပူၤ, တမ့ၢ်ဘၣ်ဧါ.
\p
\v 15 လၢယူဒၤအစီၤပၤအၤစါအနံၣ်ပှဲၤထီၣ် ခံဆံနွံနံၣ်န့ၣ် စီၤစံၣ်ရံၤကဲစီၤပၤလၢတံးရစၢ်အပူၤနွံသီလီၤ. ဒီးပှၤဂီၢ် မုၢ်သူၣ်ဒဲထီဒါကံးဘသိၣ်လၢ အဘၣ်ဃးဒီးပှၤဖလ့ၡ ဖိန့ၣ်လီၤ.
\p
\v 16 ဒီးပှၤဂီၢ်မုၢ်လၢအသူၣ်ဒဲန့ၣ် နၢ်ဟူပှၤစံးလၢစီၤစံၣ်ရံၤ ကူၣ်ထီၣ်တၢ်အၢ, ဒီးမၤသံစ့ၢ်ကီးစီၤပၤန့ၣ်လီၤ. ဒီးအံၣ် စရ့လးခဲလၢာ်ပာ်ပှၤသုးမုၢ်အခိၣ်စီၤဧိၣ်ရံၤလၢ စီၤပၤ လၢအံၣ်စရ့လးအဖီခိၣ်လၢပှၤသူၣ်ဒဲအလီၢ် ပူၤလၢမုၢ် တနံၤဃီန့ၣ်လီၤ.
\p
\v 17 ဒီးစီၤဧိၣ်ရံၤလဲၤထီၣ်လၢကံးဘသိၣ်, ဒီးအံၣ်စရ့လးခဲ လၢာ်အိၣ်ဒီးအီၤ, ဒီးကဝီၤဃာ်တံးရစၢ်လီၤ.
\v 18 ဒီးတုၤစီၤ စံၣ်ရံၤထံၣ်ဘၣ်ဝဲလၢ ပှၤမၤန့ၢ်ဝ့ၢ်ဒီး, တၢ်မၤအသးလၢ အလဲၤနုာ်ဝဲလၢစီၤပၤအဟံၣ်အနူၢ်ပူၤဒီး ဆူးထီၣ်ကွံာ် စီၤပၤအဟံၣ်လၢအဖီခိၣ်လၢမ့ၣ်အူ, ဒီးသံဝဲလီၤ.
\v 19 မ့ၢ်အ တၢ်ဒဲးဘးလၢအမၤဝဲလၢအမၤတၢ်အၢလၢ ယွၤအမဲာ် လၢအလဲၤတၢ်လၢ စီၤယၤရၤဘၣ်အကျဲပူၤ, ဒီးလၢအ တၢ်ဒဲးဘးအပူၤလၢအမၤဝဲလၢ အဒုးမၤအံၣ်စရ့လးလၢ တၢ်ဒဲးဘးအဃိလီၤ.
\p
\v 20 ဒီးတၢ်အိၣ်လီၤတဲာ်ဘၣ်ဃးဒီး စီၤစံၣ်ရံၤ, ဒီးအတၢ် ကူၣ်ထီၣ်တၢ်အၢလၢအကူၣ်ထီၣ်ဝဲန့ၣ် ကွဲးအသးလၢ အံၣ်စရ့လးအစီၤပၤအလံာ်ကွဲးနီၣ်တၢ်အပူၤ, တမ့ၢ်ဘၣ် ဧါ.
\p
\v 21 တုၤနုၤတစုပှၤအံၣ်စရ့လး အပှၤဂီၢ်မုၢ်လီၤမုၢ်လီၤဖး လၢခံဖုလီၤ. ပှၤဂီၢ်မုၢ်တဝာ်လူၤစီၤကံနးအဖိခွါစီၤတံး ဘနံၤ ဒ်သိးအကပာ်အီၤလၢစီၤပၤ, ဒီးတဝာ်လူၤစီၤဧိၣ် ရံၤလီၤ.
\p
\v 22 ဒီးပှၤဂီၢ်မုၢ်လၢအလူၤစီၤဧိၣ်ရံၤန့ၣ် ဆူၣ်န့ၢ်ပှၤဂီၢ်မုၢ် လၢအလူၤစီၤကံနးအဖိခွါစီၤတံးဘနံၤတက့ၢ်လီၤ. ဒီးစီၤ တံးဘနံၤသံဝဲ, ဒီးစီၤဧိၣ်ရံၤကဲထီၣ်စီၤပၤလီၤ.
\p
\v 23 လၢယူဒၤအစီၤပၤအၤစါ အနံၣ်ပှဲၤထီၣ်သၢဆံတနံၣ် အနံၣ်န့ၣ်စီၤဧိၣ်ရံၤကဲသီစီၤပၤလၢ အံၣ်စရ့လးအဖီခိၣ် တဆံခံနံၣ်လီၤ. ကဲစီၤပၤလၢတံးရစၢ်အပူၤဃုနံၣ်လီၤ.
\p
\v 24 ဒီးပှ့ၤန့ၢ်ကစၢၢ်ၡၤမရံလၢစီၤရှ့မ့ၢ်လၢစ့ခံကံကၢ်, ဒီးတ့ ဝ့ၢ်လၢကစၢၢ်လိၤ, ဒီးယုၢ်ဝ့ၢ်လၢအတ့ဝဲအမံၤလၢၡၤမ ရံ, ဒ်သိးဒီးကစၢၢ်အကစၢ်စီၤရှ့မ့ၢ်အမံၤလီၤ.
\v 25 ဒီးစီၤဧိၣ်ရံၤမၤတၢ်အၢလၢယွၤအမဲာ်, ဒီးမၤတၢ်အၢန့ၢ်ကယဲၢ်ပှၤလၢအအိၣ်တ့ၢ်ဝဲလၢ အမဲာ်ညါတက့ၢ်လီၤ.―
\p
\v 26 ဒီးလဲၤဝဲလၢစီၤနဘးအဖိခွါ စီၤယၤရၤဘၣ်အကျဲဒီဘိ ညါ, ဒီးလၢအတၢ်ဒဲးဘးအပူၤလၢ အဒုးမၤအံၣ်စရ့လး လၢတၢ်ဒဲးဘး လၢအထိၣ်ဂဲၤယွၤအံၣ်စရ့လး အကစၢ် အသးထီၣ်လၢအတၢ်ကလီကလီလီၤ.
\p
\v 27 ဒီးတၢ်အိၣ်လီၤတဲာ်ဘၣ်ဃးဒီး စီၤဧိၣ်ရံၤလၢအမၤဝဲ, ဒီးအတၢ်မၤဆူၣ်လၢအမၤဝဲန့ၣ် ကွဲးအသးလၢအံၣ်စရ့ လးအစီၤပၤအလံာ်ကွဲးနီၣ်တၢ်အပူၤ, တမ့ၢ်ဘၣ်ဧါ.
\p
\v 28 ဒီးစီၤဧိၣ်ရံၤမံဝဲ ဒီးအပၢ်တဖၣ်, ဒီးပှၤခူၣ်လီၤကွံာ်အီၤ လၢၡၤမရံအပူၤ, ဒီးအဖိခွါစီၤအၤဃာ်ကဲထီၣ်စီၤပၤလၢ အလီၢ်န့ၣ်လီၤ.
\p
\v 29 ဒီးလၢယူဒၤအစီၤပၤအၤစါအနံၣ်ပှဲၤထီၣ် သၢဆံဃိး နံၣ်တနံၣ်န့ၣ်စီၤဧိၣ်ရံၤအဖိခွါစီၤအၤဃာ် ကဲသီစီၤပၤ လၢအံၣ်စရ့လးအဖီခိၣ်, ဒီးစီၤဧိၣ်ရံၤအဖိခွါစီၤအၤဃာ် ကဲစီၤပၤလၢအံၣ်စရ့လးအဖီခိၣ် လၢၡၤမရံအပူၤခံဆံခံ နံၣ်လီၤ.
\p
\v 30 ဒီးစီၤဧိၣ်ရံၤအဖိခွါစီၤအၤဃာ် မၤတၢ်အၢလၢယွၤအ မဲာ်ညါနးန့ၢ် ကယဲၢ် ပှၤလၢအအိၣ်ဝဲ လၢအမဲာ်ညါခဲ လၢာ်တက့ၢ်လီၤ.
\p
\v 31 ဒီးတၢ်မၤအသးလၢအပာ်အလဲၤတၢ်လၢ စီၤနဘးအ ဖိခွါစီၤယၤရၤဘၣ်အတၢ်ဒဲးဘးအပူၤ လၢတၢ်အဖှံ, ဒီး ဟံးန့ၢ်အမါလၢပှၤစံဒိၣ်ဖိအစီၤပၤ အ့သဘၤလးအဖိမုၣ် နီၢ်အံၤစ့ဘ့ၤလး, ဒီးလဲၤဝဲ, ဒီးမၤဘဧၤလးအတၢ်, ဒီးဘူၣ်
\p
\v 32 ထီၣ်ဘါထီၣ်အီၤလီၤ. ဒီးမၤတၢ်လုၢ်လီၢ်လၢဘဧၤလး အဂီၢ်လၢဘဧၤလးအဟံၣ်ပူၤလၢအမၤဝဲလၢ ၡၤမရံအ ပူၤလီၤ.
\p
\v 33 ဒီးစီၤအၤဃာ်တ့အရှ့ရၤအဂီၤ, ဒီးတၢ်ထိၣ်ဂဲၤယွၤအံၣ် စရ့လးအကစၢ်အသးထီၣ်န့ၣ် စီၤအၤဃာ်မၤအါန့ၢ်က ယဲၢ်အံၣ်စရ့လးအစီၤပၤလၢအအိၣ်ဝဲလၢ အမဲာ်ညါခဲ လၢာ်တက့ၢ်လီၤ.
\p
\v 34 လၢအမုၢ်နံၤတဖၣ်န့ၣ် ပှၤဘ့ၤသ့လးဖိစီၤဃံၤအ့လး တ့ယရံၤဃိလီၤ. ပာ်ဝဲအခီၣ်ထံးလၢအဖိဝဲၢ်ကိစီၤအဘံ ရၣ်, ဒီးဘိးဆၢထၢၣ်အတြဲၤလၢအဖိသဒါစီၤစကံာ်, ဒ် ယွၤအကလုၢ်လၢအကတိၤဝဲလၢ စီၤနိၣ်အဖိခွါစီၤယိၤ ရှူအစုပူၤန့ၣ်လီၤ.
\c 17
\cl ၁၇
\p
\v 1 ဒီးပှၤတံးရှ့ဘးဖိစီၤအ့ၤလံယၤ လၢအအိၣ်ဝဲဆိးဝဲလၢ ပှၤကံးလဧးဖိအကျါန့ၣ်စံးဘၣ်စီၤအၤဃာ်, ယွၤအံၣ်စ ရ့လးအကစၢ်မူဝဲလၢ ယဆၢထၢၣ်လၢအမဲာ်ညါန့ၣ်, တၢ်လၢနံၣ်တဖၣ်အံၤပစီၤထံမ့ၢ်ဂ့ၤ, တၢ်စူၤမ့ၢ်ဂ့ၤ, မ့တ မ့ၢ်ဘၣ်လၢယထးခိၣ်ဒီး, တအိၣ်ဘၣ်လီၤ.
\v 2 ဒီးယွၤအကလုၢ်ဘၣ်အီၤ, ဒီးစံးဝဲဒၣ်,
\v 3 ဟးထီၣ်ဖဲအံၤ, ဒီးဃၣ်နသးဆူမုၢ်ထီၣ်တခီ, ဒီးပာ်ခူသူၣ်နသးလၢထံ ကျိကရံသးအနံၤ, လၢအအိၣ်ဝဲလၢယၢ်ဒ့ၣ်အမဲာ်ညါ တက့ၢ်.
\v 4 ဒီးကမၤအသးလၢနကအီတၢ်လၢထံကျိအ ပူၤ, ဒီးယမၤလိာ်တ့ၢ်စိးဝၣ်ဃး ဒ်သိးအကဘုၣ်အီၣ် နၤဖဲန့ၣ်လီၤ.
\p
\v 5 ဒီးလဲၤဝဲဒီးမၤဝဲ ဒ်ယွၤအကလုၢ်အသိးန့ၣ်, ဒီးလဲၤဝဲ, ဒီးအိၣ်ဝဲလၢထံကရံသးအနံၤလၢအအိၣ်ဝဲလၢ ယၢ်ဒ့ၣ် အမဲာ်ညါလီၤ.
\v 6 ဒီးစိးဝၣ်ဃးဟဲစိာ်န့ၢ်အီၤလၢကိၣ်ဒီး တၢ်ညၣ်လၢမုၢ်ဂီၤ, ဒီးကိၣ်ဒီးတၢ်ညၣ်လၢမုၢ်ဟါ, ဒီးအီ တၢ်လၢထံကျိပူၤန့ၣ်လီၤ.
\p
\v 7 ဒီးလၢမုၢ်နံၤတဖၣ်အကတၢၢ်န့ၣ် တၢ်မၤအသးလၢ ထံလီၤသံးကွံာ်လၢထံကျိပူၤလီၤ. အဂ့ၢ်ဒ်အံၤ, တၢ်တဟဲ စူၤဘၣ်လၢကီၢ်ပူၤဘၣ်. ဒီးယွၤအကလုၢ်ဘၣ်အီၤဒီးစံးဝဲဒၣ်,
\v 8-9 ဂဲၤဆၢထၢၣ် လဲၤဆူစၤရဖၤသး လၢအဘၣ်ဃးဒီးစံဒိၣ်, ဒီးအိၣ်ဖဲန့ၣ် တက့ၢ်. ကွၢ်ကွၢ်, ယမၤလိာ်ပှၤမုၣ်ကမဲတဂၤဖဲန့ၣ်ဒ်သိး အကလုၢ်အီၣ်နၤလီၤ.
\p
\v 10 ဒီးဂဲၤဆၢထၢၣ်, ဒီးလဲၤဝဲဆူစၤရဖၢသး, ဒီးလဲၤဆူဝ့ၢ် အပဲတရီ, ဒီးကွၢ်ကွၢ်, ပှၤမုၣ်ကမဲတဂၤအိၣ်ဖဲန့ၣ်ထၢ ထီၣ်သ့ၣ်မုၣ်ဒ့လီၤ. ဒီးကိးန့ၢ်ဝဲ, ဒီးစံးဝဲဒၣ်, ဟဲစိာ်န့ၢ်လၢ် ယၤလၢထံတစဲးလၢလီခီပူၤ ဒ်သိးယကအီတၢ်တက့ၢ်.
\p
\v 11 ဒီးလဲၤဝဲဒ်သိးအကဟဲစိာ် ဒီးအဝဲဒၣ်ကိးဆူအအိၣ်, ဟဲစိာ်န့ၢ်လၢ်ယၤလၢကိၣ်တစဲးလၢနစုပူၤတက့ၢ်.
\p
\v 12 ဒီးစံးဝဲဒၣ်, ယွၤနကစၢ်မူဝဲန့ၣ်, ယကိၣ်ဘ့ၣ်ဘၣ်တ အိၣ်ဘၣ်, အိၣ်ထဲကိၣ်အကမူၣ်တတၢၤဒုၣ်လၢ ထံဒၢ သ့ၣ်အပူၤ, ဒီးသိတစဲးလၢပလီပူၤ, ဒီးကွၢ်ကွၢ်, ယထၢ ထီၣ်သ့ၣ်မုၣ်ဒ့ခံဘိ, ဒ်သိးယကလဲၤနုာ်, ဒီးကတဲာ်က တီၤလၢယဂီၢ်, ဒီးလၢယဖိခွါအဂီၢ်, ဒ်သိးအကအီၣ် တၢ်, ဒီးသံလီၤ.
\p
\v 13 ဒီးစီၤအ့လံယၤစံးဘၣ်အီၤ, ဘၣ်ယိၣ်တဂ့ၤ, မၤဒ်န စံးတၢ်အသိးန့ၣ်တက့ၢ်. ဘၣ်ဆၣ်ဒီး မၤဆိကိၣ်ဘ့ၣ် ဘၣ်အဖိတဘ့ၣ်လၢအီၤလၢယဂီၢ်, ဒီးဟဲစိာ်ဆူယအိၣ် ဝံၤဒီးမၤက့ၤလၢနဂီၢ်ဒီးလၢနဖိခွါအဂီၢ်တက့ၢ်.
\v 14 အဂ့ၢ် ဒ်အံၤ, ယွၤအံၣ်စရ့လးအကစၢ်စံးဒ်အံၤ, ထံဒၢသ့ၣ်အ အကိၣ်ကမူၣ်တလၢာ်, ဒီးပလီအသိတလီၤစှၤဘၣ်တုၤ ယွၤကမၢတၢ်ဟဲစူၤလၢဟီၣ်ခိၣ်ချၢလီၤ.
\p
\v 15 ဒီးလဲၤဝဲ, ဒီးမၤတၢ်ဒ်စီၤအ့လံယၤအကလုၢ်အသိးန့ၣ်, ဒီးအဝဲဒၣ်ဒီးအပှၤဟံၣ်ဖိအီၣ်တၢ်မုၢ်နံၤတဖၣ်လီၤ.
\p
\v 16 ထံဒၢသ့ၣ်အကိၣ်ကမူၣ်တလၢာ်ဘၣ်, ဒီးလီခီအသိ တလီၤစှၤဘၣ်, ဒ်ယွၤအကလုၢ်လၢအကတိၤဝဲလၢစီၤ အ့ၤလံယၤအစုပူၤအသိးန့ၣ်လီၤ.
\p
\v 17 ဒီးလၢတၢ်န့ၣ်တဖၣ်အလီၢ်ခံ တၢ်မၤအသးလၢဟံၣ် အကစၢ်ပိာ်မုၣ်န့ၣ် အဖိခွါဆါထီၣ်ဝဲ, ဒီးဆါဝဲနးနးက လဲာ်တုၤအသါတအိၣ်လၢၤဘၣ်လၢအပူၤဘၣ်.
\v 18 ဒီးပိာ် မုၣ်န့ၣ်စံးလၢစီၤအ့ၤလံယၤ, တၢ်ဘၣ်ဃးဒီးယၤဒီးနၤမ့ၢ် မနုၤလဲၣ်, ယွၤအပှၤကညီဧၢ, နဟဲဒုးသ့ၣ်နီၣ်ထီၣ်က့ၤ ယတၢ်ဒဲးဘး, ဒီးမၤသံယဖိခွါစ့ၢ်ကီးဧါ.
\p
\v 19 ဒီးအဝဲဒၣ်စံးဘၣ်အီၤ, ဟ့ၣ်လီၤယၤလၢနဖိခွါတက့ၢ်. ဒီးဟံးထီၣ်ဝဲလၢ အသးနါပှၢ်အပူၤ, ဒီးစိာ်ထီၣ်ဝဲဆူဒၢး လၢထးခီတတီၤ, ဖဲအအိၣ်အဆိးဝဲ, ဒီးပာ်လီၤအီၤလၢ အလီၢ်မံဒၣ်ဝဲန့ၣ်လီၤ.
\p
\v 20 ဒီးကိးထီၣ်ဆူယွၤ, ဒီးစံးဝဲဒၣ်, ယွၤယကစၢ်ဧၢ, နဒုး ဟဲစ့ၢ်ကီးတၢ်အၢလၢပှၤမုၣ်ကမဲအလိၤလၢ ယအိၣ်ယ ဆိးဒီးအီၤ, ဒီးမၤသံအဖိခွါစ့ၢ်ကီးဧါ,
\v 21 ဒီးစူၣ်ထီၣ်အသး လၢဖိသၣ်အဖီခိၣ်သၢဘျီ, ဒီးကိးထီၣ်ဆူယွၤ, ဒီးစံးဝဲ ဒၣ်, ယွၤယကစၢ်ဧၢ, မ်ဖိသၣ်အသးဟဲက့ၤဆူအပူၤ တက့ၢ်.
\p
\v 22 ဒီးယွၤဒိကနၣ်စီၤအ့ၤလံယၤအကလုၢ်, ဒီးဖိသၣ်အ သးဟဲက့ၤကဒါက့ၤလၢအပူၤ, ဒီးမူထီၣ်က့ၤဝဲလီၤ.
\v 23 ဒီးစီၤအ့လံၤယၤ ဟံးန့ၢ်ဖိသၣ်, ဒီးစိာ်လီၤအီၤလၢအဒၢးပူၤဆူဟံၣ်ပူၤ, ဒီးဟ့ၣ်လီၤဝဲလၢအမိၢ်, ဒီးစီၤအ့ၤလံယၤစံးဝဲဒၣ်, ကွၢ်ကွၢ်, နဖိခွါမူဝဲလီၤ.
\p
\v 24 ဒီးပိာ်မုၣ်န့ၣ်စံးလၢ စီၤအ့ၤလံယၤ, ခဲကနံၣ်အံၤယ သ့ၣ်ညါလၢတၢ်အံၤလၢနမ့ၢ်ယွၤအပှၤကညီ, ဒီးလၢယွၤ အကလုၢ်လၢနထးခိၣ်မ့ၢ်တၢ်အမ့ၢ်အတီလီၤ.
\c 18
\cl ၁၈
\p
\v 1 ဒီးလၢအါနံၤအါသီန့ၣ် တၢ်မၤအသးလၢယွၤအက လုၢ်ဘၣ်စီၤအ့ၤလံယၤလၢသၢနံၣ်တနံၣ်အပူၤန့ၣ်, ဒီးစံး ဝဲဒၣ်, လဲၤဒုးနဲၣ်နသးလၢစီၤအၤဃာ်, ဒီးယကဒုးဟဲစူၤ တၢ်လၢဟီၣ်ခိၣ်ချၢလီၤ.
\p
\v 2 ဒီးစီၤအ့ၤလံယၤလဲၤဝဲဒၣ် ဒ်သိးအကဒုးနဲၣ်အသးလၢ စီၤအၤဃာ်လီၤ. ဒီးတၢ်သၣ်ဝံၤလီၤဒိအိၣ်ဝဲလၢၡၤမရံအ ပူၤနးမးလီၤ.
\v 3 ဒီးစီၤအၤဃာ်ကိးန့ၢ် စီၤဧိၤဒယၤလၢအအိၣ်ဝဲလၢအဟံၣ်အဖီခိၣ်လီၤ. (ဒီးဧိၤဘါဒယၤပျံၤယွၤဒိၣ်မးလီၤ.―
\p
\v 4 ဒီးလၢနီၢ်အံၤစ့ဘ့ၤလး ဒီၣ်တဲာ်ကွံာ်ယွၤအဝံတဖၣ်န့ၣ် တၢ်မၤအသးလၢ စီၤဧိၤဘါဒယၤဟံးန့ၢ်ဝံတကယၤ, ဒီး ပာ်ခူသူၣ်အီၤလၢတၢ်အိပူၤ, ယဲၢ်ဆံတပူၤ, ယဲၢ်ဆံတပူၤ, ဒီးလုၢ်အီၣ်လုၢ်အီဝဲလၢကိၣ်ဒီးထံလီၤ.)
\p
\v 5 ဒီးစီၤအၤဃာ်စံးဘၣ်စီၤဧိၤဘါဒယၤ, လဲၤတၢ်လၢကီၢ် ပူၤဒီဘ့ၣ်ညါ, ဆူကယဲၢ်ထံထီၣ်ပၢၢ်တပူၤလၢ်လၢ်, ဒီး ဆူကယဲၢ်ထံကျိတကျိလၢ်လၢ်တက့ၢ်. ဘၣ်တဘၣ်ပ ကထံၣ်နယၢ်န့ၢ်နီၣ်ဧိၤမံၤဧိၤ, ဒီးဒုးမူဒံးကသ့ၣ်, ဒီးကသ့ၣ် လၤ, ဒ်သိးပဆၣ်ဖိကီၢ်ဖိအဒၢအသုတလၢာ်ကွံာ်တဂ့ၤ.
\p
\v 6 ဒီးနီၤဖးကီၢ်လၢအဘၢၣ်စၢၤ ဒ်သိးအကလဲၤခီဂာ်ဝဲ, ဒီးစီၤအၤဃာ်လဲၤဝဲလၢကျဲတဘိ, ဒီးစီၤဧိၤဘါဒယၤလဲၤ ဝဲလၢကျဲတဘိဒၣ်လီၤ.
\p
\v 7 ဒီးစီၤဧိၤဘါဒယၤအိၣ်ဝဲလၢကျဲန့ၣ်, ဒီးကွၢ်ကွၢ်, စီၤ အ့ၤ လံယၤ ဘၣ်သဃိာ်ဒီးအီၤ, ဒီးအဝဲဒၣ်ကွၢ်နီၣ်အီၤ, ဒီး ထိၣ်လီၤပှီၤအသးလၢအမဲာ်ညါ ဒီးစံးဝဲဒၣ်, နမ့ၢ်က စၢ်စီၤအ့ၤလံယၤဧါ.
\p
\v 8 ဒီးစံးဘၣ်အီၤ, ယၤလီၤ. လဲၤစံးဘၣ်တဲဘၣ်နကစၢ်, ကွၢ်ကွၢ်, စီၤအ့ၤလံယၤန့ၣ်တက့ၢ်.
\p
\v 9 ဒီးစံးဝဲဒၣ်, ယမၤကမၣ်တၢ်ဒ်သိးနကဟ့ၣ်လီၤကွံာ်န ခ့နပှၤလၢစီၤအၤဃာ်အစုပူၤ ဒ်သိးအကမၤသံယၤလၢ မနုၤတမံၤလဲၣ်,
\v 10 ယွၤနကစၢ်မူဝဲန့ၣ်, ပှၤတကလုာ်မ့ၢ် ဂ့ၤ, ဘီမုၢ်မ့ၢ်ဂ့ၤ, လၢယကစၢ်တမၢလီၤတၢ်လဲၤဃုနၤ လၢအပူၤတအိၣ်ဘၣ်. ဒီးတုၤပှၤစံးတအိၣ်ဘၣ်ဒီး, ဘီ မုၢ်မ့ၢ်ဂ့ၤ, ပှၤတကလုာ်မ့ၢ်ဂ့ၤ, ဒုးဆိၣ်အီၤလၢအတထံၣ် န့ၢ်ဘၣ်နၤဖဲန့ၣ်ဘၣ်.
\v 11 ဒီးခဲကနံၣ်အံၤနစံး, လဲၤစံးဘၣ် တဲဘၣ်နကစၢ်, ကွၢ်ကွၢ်, စီၤအ့ၤလံယၤန့ၣ်တက့ၢ်လီၤ.
\p
\v 12 ဒီးတုၤယဟးထီၣ်လၢနအိၣ်ဒီး တၢ်ကမၤအသးလၢ ယွၤအသးကစိာ်ကွံာ်နၤဖဲယတသ့ၣ်ညါဘၣ်, ဒီးယလဲၤ ဒုးနဲၣ်စီၤအၤဃာ်, ဒီးတထံၣ်န့ၢ်ဘၣ်နၤဘၣ်. ဒီးကမၤ သံယၤလီၤ. ဒီးလၢယဖိၣ်သၣ်ခွါထီၣ်လံၤလံၤန့ၣ်နခ့န ပှၤပျံၤယွၤလီၤ.
\v 13 လၢနီၢ်အံၤစ့ဘ့ၤလးမၤသံယွၤအဝံတ ဖၣ်န့ၣ်တၢ်လၢယမၤလၢယပာ်ခူသူၣ် ပှၤကညီတက ယၤလၢယကစၢ်အဝံတဖၣ်အကျါလၢ တၢ်အိပူၤယဲၢ် ဆံတပူၤ, ယဲၢ်ဆံတပူၤ, ဒီးယကလုၢ်အီၣ်လုၢ်အီအီၤဒီး ကိၣ်ဒီးထံန့ၣ်တၢ်တစံးဘၣ်တဲဘၣ် ယကစၢ်ဘၣ်ဧါ.―
\p
\v 14 ဒီးခဲကနံၣ်အံၤနစံး, လဲၤစံးဘၣ်နကစၢ်, ကွၢ်ကွၢ်, စီၤအ့ၤ လံယၤန့ၣ်တက့ၢ်လီၤ. ဒီးကမၤသံယၤလီၤ.
\p
\v 15 ဒီးစီၤအ့ၤလံယၤစံးဝဲဒၣ်, တၢ်သုးမုၢ်အယွၤလၢယဆၢ ထၢၣ်လၢအမဲာ်ညါမူဝဲဒီး, ယကဒုးနဲၣ်ယသးလၢအီၤ လၢမုၢ်မဆါတနံၤအံၤလီၤ.
\p
\v 16 ဒီးစီၤဧိၤဘါဒယၤလဲၤသဂၢၢ်စီၤအၤဃာ်, ဒီးစံးဘၣ် အီၤ, ဒီးစီၤအၤဃာ်လဲၤသဂၢၢ်စီၤအ့ၤလံယၤလီၤ.
\p
\v 17 ဒီးတုၤစီၤအၤဃာ် ထံၣ်ဘၣ်စီၤအ့ၤလံယၤဒီး, တၢ်မၤ အသးလၢစီၤအၤဃာ်စံးဘၣ်အီၤ, မ့ၢ်နၤ, ပှၤလၢအမၤ တံာ်တာ်အံၣ်စရ့လးတဂၤန့ၣ်ဧါ.
\p
\v 18 ဒီးစံးဘၣ်အီၤ, ယတမၤတံာ်တာ်ဘၣ် အံၣ်စရ့လး ဘၣ်. မ့မ့ၢ်နၤဒီးနပၢ်အပှၤဟံၣ်ဖိတဖၣ် မၤတံာ်တာ်ဝဲ လၢသုလဲၤသဒၣ်ယွၤအတၢ်မၤလိာ်, ဒီးပိာ်ဘဧၤလးတ ဖၣ်အခံန့ၣ်အဃိလီၤ.
\p
\v 19 ဒီးခဲကနံၣ်အံၤ မၤလီၤတၢ်ဒုးအိၣ်ဖှိၣ် အံၣ်စရ့လးခဲ လၢာ်, ဒီးဘဧၤလးအဝံလွံၢ်ကယၤယဲၢ်ဆံ, ဒီးအရှ့ရၤအ ဝံလွံၢ်ကယၤလၢအအီၣ်တၢ်လၢ နီၢ်အံၤစ့ဘ့ၤလးအစီၢ် နီၤခိၣ်သ့ၣ်တဖၣ်ဆူ ယအိၣ်လၢ ကစၢၢ်ကၢ်မ့ၤလးအ လိၤတက့ၢ်.
\p
\v 20 ဒီးစီၤအၤဃာ်မၢလီၤတၢ်ဆူ ပှၤအံၣ်စရ့လးဖိခဲလၢာ်, ဒီးဒုးအိၣ်ဖှိၣ်ဝံတဖၣ်လၢကစၢၢ်ကၢ်မ့ၤလးအလိၤလီၤ.
\p
\v 21 ဒီးစီၤအ့လံယၤဟဲဆူပှၤဂီၢ်မုၢ်ခဲလၢာ်အအိၣ် ဒီးစံးဝဲ ဒၣ်, သုကလဲၤတကျဲၢ်တကျဲၢ်လၢတၢ်ခံမံၤအဘၢၣ်စၢၤ အံၤဆံးယံာ်လဲၣ်. ယွၤမ့မ့ၢ်ကစၢ်ဒီး, လူၤအီၤတက့ၢ်. မ့မ့ၢ်ဘဧၤလးမ့မ့ၢ်ကစၢ်ဒီး, လူအီၤတက့ၢ်. ဒီးပှၤဂီၢ်မုၢ် တစံးဆၢဘၣ်အီၤနီတဘီဘၣ်.
\p
\v 22 ဒီးစီၤအ့ၤလံယၤစံးဘၣ်ပှၤဂီၢ်မုၢ်, ယဲဒၣ်အံၤယအိၣ် လီၤတဲာ်ယွၤအဝံတဂၤဃီလီၤ. မ့မ့ၢ်ဘဧၤလးအဝံန့ၣ် မ့ၢ်ပှၤကညီလွံၢ်ကယၤယဲၢ်ဆံလီၤ.
\v 23 ဒုးဟ့ၣ်အီၤလၢပ ဂီၤဖံးခံဒု, ဒီးမ်အဃုထၢဂီၤဖံးတဒုလၢအဂီၢ်ဒၣ်ဝဲ, ဒီးဒီၣ် တဲာ်ကွံာ်အီၤတကူာ်တကူာ်, ဒီးပာ်ထီၣ်အီၤလၢသ့ၣ်မုၣ် အဖီခိၣ်, ဒီးတပာ်ဘၣ်မ့ၣ်အူလၢအဖီလာ်ဘၣ်န့ၣ်တ က့ၢ်. ဒီးယကတဲာ်ကတီၤဂီၤဖံးတဒုဒၣ်န့ၣ်, ဒီးပာ်ထီၣ် လၢသ့ၣ်မုၣ်အဖီခိၣ်, ဒီးယတပာ်ဘၣ်မ့ၣ်အူလၢအဖီ လာ်ဘၣ်လီၤ.
\p
\v 24 ဒီးသုဝဲသ့ၣ်တဖၣ်န့ၣ် ကိးထီၣ်လၢသုကစၢ်တဖၣ်အ အမံၤ, ဒီးယဲဒၣ်အံၤယကကိးထီၣ်လၢယွၤအမံၤ, ဒီးက စၢ်လၢအစံးဆၢတၢ်လၢမ့ၣ်အူတဂၤ, ကကဲထီၣ်ဒၣ်ဝဲ လၢကစၢ်တက့ၢ်. ဒီးပှၤဂီၢ်မုၢ်ခဲလၢာ်စံးဆၢတၢ်ဒီးစံးဝဲ ဒၣ်, ကတိၤတၢ်န့ၣ်ဂ့ၤလံ.
\p
\v 25 ဒီးစီၤအ့ၤလံယၤစံးဘၣ်လဧၤလးအဝံတဖၣ်, ဃုထၢ ဂီၤဖံးတဒုလၢသုဂီၢ်ဒၣ်သုဝဲ, ဒီးကတဲာ်ကတီၤဆိတၢ် တက့ၢ်. အဂ့ၢ်ဒ်အံၤ, သုမ့ၢ်ပှၤအါဂၤလီၤ. ဒီးကိးထီၣ်သု ကစၢ်တဖၣ်အမံၤတက့ၢ်. ဒီးပာ်လီၤမ့ၣ်အူတဂ့ၤ.
\p
\v 26 ဒီးအဝဲသ့ၣ်ဟံးန့ၢ်ဂီၤဖံးတဒုလၢ တၢ်ဟ့ၣ်လီၤအီၤ, ဒီး ကတဲာ်ကတီၤဝဲ, ဒီးကိးထီၣ်ဘဧၤလးအမံၤလၢမုၢ်ဂီၤ တုၤလၢမုၢ်ထူၣ်, ဒီးစံးဝဲဒၣ်, ဘဧၤလးဧၢ, ကနၣ်ပကလုၢ် တက့ၢ်. ဒီးတၢ်အကလုၢ်တအိၣ်ဘၣ်, ဒီးတၢ်တစံးဆၢ ဘၣ်ဝဲဘၣ်. ဒီးစံၣ်ထီၣ်ဝဲလၢတၢ်လုၢ်လီၢ်အဖီခိၣ်လၢ အမၤတ့ၢ်ဝဲလီၤ.
\p
\v 27 ဒီးလၢမုၢ်ထူၣ်န့ၣ် တၢ်မၤအသးလၢစီၤအ့ၤလံယၤဒုၣ် ဒွဲၣ်အီၤ, ဒီးစံးဝဲဒၣ်, ကိးပသူထီၣ်တက့ၢ်. အဂ့ၢ်ဒ်အံၤ, မ့ၢ်ဝဲလၢကစၢ်တဂၤလီၤ. မ့ၢ်အဆိကမိၣ်တၢ်လီၤ. မ့တ မ့ၢ်ဘၣ်ဒ်န့ၣ်ဒီး, မ့ၢ်အလဲၤနုာ်ကးတံာ်ဃာ်အခံလီၤ. မ့ တမ့ၢ်ဘၣ်ဒ်န့ၣ်ဒီး, မ့ၢ်အလဲၤတၢ်လီၤ. ဘၣ်တဘၣ်မံသ ပ့ၤဝဲ, ဒီးတၢ်ဘၣ်ထိၣ်ဂဲၤအီၤလီၤ.
\p
\v 28 ဒီးပှၤကိးပသူထီၣ်, ဒီးဂဲာ်လီၤအသးလၢဃဲာ်လၢဒီဒ် အလုၢ်အလၢ်အသိးန့ၣ် တုၤအသွံၣ်ဟဲထီၣ်လၢအလိၤ လီၤ.
\p
\v 29 ဒီးတုၤမုၢ်ထူၣ်ပူၤကွံာ်ဒီး, တၢ်မၤအသးလၢအဝဲသ့ၣ် တဖၣ်န့ၣ်ကတိၤတၢ်လၢဝံအကျိာ် တုၤလီၤလၢတၢ်လုၢ် တၢ်အကတီၢ်ဘၣ်ဝဲ, ဒီးတၢ်အကလုၢ်တအိၣ်ဘၣ်, ဒီး တၢ်တစံးဆၢဘၣ်တၢ်ဘၣ်, ဒီးတၢ်တပးကဲဘၣ်တၢ် ဘၣ်လီၤ.
\p
\v 30 ဒီးစီၤအ့ၤလံယၤစံးဘၣ်ပှၤဂီၢ်မုၢ်ခဲလၢာ်, ဟဲဘူးဒီးယၤ တက့ၢ်. ဒီးပှၤဂီၢ်မုၢ်ခဲလၢာ်ဟဲဘူးဒီးအီၤလီၤ. ဒီးမၤက့ၤ ဝဲလၢယွၤအတၢ်လုၢ်လီၢ်လၢအလီၤပှီၢ်န့ၣ်လီၤ.
\v 31 ဒီးစီၤ အ့ၤလံယၤဟံးန့ၢ်လၢၢ်တဆံခံဖျၢၣ် ဒ်ဒူၣ်တဖၣ်ဘၣ်ဃး ဒီးစီၤယၤကိာ်အဖိခွါအတၢ်ဂံၢ်အသိးန့ၣ်, စီၤယၤကိာ် လၢယွၤအကလုၢ်ဘၣ်အီၤဒီးစံးဝဲဒၣ်, အံၣ်စရ့လးက ကဲထီၣ်နမံၤလီၤ.
\p
\v 32 ဒီးမၤတၢ်လုၢ်လီၢ်လၢၢ်တဖၣ်လၢယွၤအမံၤ, ဒီးမၤတၢ် ကျိၤဝးတရံး တၢ်လုၢ်လီၢ်လၢ အကတြီၢ်တၢ်ချံခံနာ် လီၤ.
\v 33 ဒီးကတဲာ်ကတီၤသ့ၣ်မုၣ်, ဒီးဒီၣ်တဲာ်ဂီၤဖံးတ ကူာ်တကူာ်, ဒီးပာ်ဝဲလၢသ့ၣ်မုၣ်အဖီခိၣ်, ဒီးစံးဝဲဒၣ်, မၤပှဲၤထံစဲၤလွံၢ်ဖျၢၣ်လၢထံ, ဒီးလူလီၤလၢတၢ်လုၢ်မ့ၣ် အူအဖီခိၣ်, ဒီးလၢသ့ၣ်မုၣ်အဖီခိၣ်န့ၣ်တက့ၢ်.
\p
\v 34 ဒီးစံးဝဲဒၣ်, မၤခံဘျီတဘျီတက့ၢ်. ဒီးမၤဝဲခံဘျီတဘျီ လီၤ. ဒီးစံးဝဲဒၣ်, မၤသၢဘျီတဘျီတက့ၢ်. ဒီးမၤသၢဘျီ တဘျီလီၤ.
\v 35 ဒီးထံယွၤလီၤဝးတရံးတၢ်လုၢ်လီၢ်, ဒီးမၤ ပှဲၤတၢ်ကျိၤန့ၣ်လၢထံစ့ၢ်ကီးလီၤ.
\p
\v 36 ဒီးတၢ်မၤအသးလၢ တၢ်လုၢ်တၢ်အကတီၢ်ဘၣ်ဒီး, ဝံ အ့ၤလံယၤဟဲဘူးဒီးစံးဝဲဒၣ်, ယွၤ, စီၤအၤဘြၤဟၣ်, ဒီးစီၤ အံၤစဲး, ဒီးစီၤအံၣ်စရ့လးအကစၢ်ဧၢ, လီၣ်ဖျါထီၣ်လၢမုၢ် မဆါတနံၤအံၤ, လၢနမ့ၢ်ကစၢ်လၢအံၣ်စရ့လးအကျါ, ဒီးလၢယမ့ၢ်နခ့နပှၤ, ဒီးလၢယမၤတၢ်တဖၣ်အံၤခဲလၢာ် လၢနကလုၢ်န့ၣ်တက့ၢ်.
\v 37 ဒိကနၣ်ယကလုၢ်, ယွၤဧၢ, ဒိကနၣ်ယကလုၢ်ဒ်သိးပှၤဂီၢ်မုၢ်အံၤကသ့ၣ်ညါလၢနမ့ၢ် ကစၢ်ယွၤ, ဒီးလၢနဘိးဃၣ်ကဒါက့ၤအသးလံန့ၣ်တ က့ၢ်.
\p
\v 38 ဒီးယွၤအမ့ၣ်အူလီၤတဲာ်ဝဲ, ဒီးအီၣ်ကွံာ်တၢ်လုၢ်မ့ၣ် အူ, ဒီးသ့ၣ်မုၣ်, ဒီးလၢၢ်ဧိၤလ့ဧိၤ, ဒီးဟီၣ်ခိၣ်အကမူၣ်, ဒီးလ့ၣ်ထီၣ်ကွံာ်ထံ လၢအအိၣ်ဝဲလၢတၢ်ကျိၤပူၤ န့ၣ် လီၤ.
\p
\v 39 ဒီးတုၤပှၤဂီၢ်မုၢ်ခဲလၢာ်ထံၣ်ဘၣ်ဝဲဒီး, ထိၣ်လီၤပှီၤအ သးလၢအမဲာ်, ဒီးစံးဝဲဒၣ်, ယွၤဝဲဒၣ်မ့ၢ်ကစၢ်, ယွၤဝဲဒၣ် မ့ၢ်ကစၢ်လီၤ.
\p
\v 40 ဒီးစီၤအ့ၤလံယၤစံးဘၣ်အီၤ ဟံးဃာ်ဘဧၤလးအဝံတ ဖၣ်န့ၣ်တက့ၢ်. ဒုးပူၤဖျဲးအီၤနီတဂၤတဂ့ၤ. ဒီးအဝဲသ့ၣ် ဟံးဃာ်အီၤ, ဒီးစီၤအ့ၤလံယၤစိာ်ထီၣ်အီၤဆူထံကျိကံ ၡိၣ်, ဒီးမၤသံအီၤဖဲန့ၣ်လီၤ.
\p
\v 41 ဒီးစီၤအ့ၤလံယၤစံးဘၣ်စီၤအၤဃာ်, လဲၤထီၣ်, အီၣ်တၢ် ဒီးအီတၢ်တက့ၢ်. အဂ့ၢ်ဒ်အံၤ, တၢ်ဟဲစူၤအါအါကလဲာ် အသီၣ်အိၣ်လီၤ.
\p
\v 42 ဒီးစီၤအၤဃာ်လဲၤထီၣ်ဝဲ ဒ်သိးအကအီၣ်တၢ်ဒီးအီတၢ် လီၤ. ဒီးစီၤအ့ၤလံယၤလဲၤထီၣ်ဘးကၢ်မ့ၤလးကစၢၢ်အ ဒီခိၣ်, ဒီးထိၣ်လီၤပှီၤအသးလၢဟီၣ်ခိၣ်, ဒီးပာ်အမဲာ်လၢ အခီၣ်လ့ၢ်ခိၣ်အကဆူးလီၤ.
\v 43 ဒီးစံးဘၣ်အခ့အပှၤ, လဲၤ ထီၣ်လၢ်, ဒီးကွၢ်တၢ်ဆူပီၣ်လဲၣ်န့ၣ်တက့ၢ်. ဒီးလဲၤထီၣ် ဝဲ, ဒီးကွၢ်ဝဲ, ဒီးစံးဝဲဒၣ်, တၢ်တအိၣ်ဘၣ်. ဒီးစံးဝဲဒၣ်, လဲၤ ကဒီးနွံဘျီတက့ၢ်.
\p
\v 44 ဒီးလၢအလဲၤထီၣ်နွံဘျီတဘျီန့ၣ် တၢ်မၤအသးလၢ အစံးဝဲဒၣ်, ကွၢ်ကွၢ်, တၢ်အၢၣ်ဖိထီၣ်လၢပီၣ်လဲၣ်ပူၤဒ် ပှၤကညီအစုလၣ်အသိးန့ၣ်လီၤ. ဒီးစံး, လဲၤစံးဘၣ်စီၤ အၤဃာ်, ကတဲာ်ကတီၤတၢ်, ဒီးလဲၤလီၤတက့ၢ်. ဒ်သိး တၢ်ဟဲစူၤအသုတတြီနၤတဂ့ၤ.
\p
\v 45 ဒီးလၢအကတီၢ်အဖၢမုၢ်န့ၣ်, တၢ်မၤအသးလၢမူခိၣ် သူထီၣ်လၢတၢ်အၢၣ်သူဒီးကလံၤ, ဒီးတၢ်ဟဲစူၤဖးဒိၣ် လီၤ. ဒီးစီၤအၤဃာ်ဒိးတၢ်, ဒီးလဲၤဝဲဆူယံးစရ့လးလီၤ.
\p
\v 46 ဒီးယွၤအစုအိၣ်ဝဲလၢ စီၤအ့ၤလံယၤအလိၤ, ဒီးအဝဲဒၣ် ကံၢ်တူာ်ထီၣ်အယီၢ်ဒ့, ဒီးဃ့ၢ်ဝဲလၢစီၤအၤဃာ်အမဲာ် ညါဆူတၢ်လဲၤနုာ်လၢယံးစရ့လးလီၤ.
\c 19
\cl ၁၉
\p
\v 1 ဒီးစီၤအၤဃာ်စံးဘၣ် နီၢ်အံၤစ့ဘ့ၤလးလၢကယဲၢ်တၢ် လၢစီၤအ့ၤလံယၤမၤဝဲ, ဒီးကယဲၢ်တၢ်ဘၣ်ဃးဒီးအမၤ သံဝံခဲလၢာ်လၢနးလီၤ.
\p
\v 2 ဒီးနီၢ်အံၤစ့ဘ့ၤလးမၢကလူးတဂၤ ဆူစီၤအ့ၤလံယၤအ အိၣ်, ဒီးစံးဝဲဒၣ်, တုၤခဲဂီၤဆၢအလီၢ်ခဲအံၤ, ယမ့ၢ်တပာ် ဘၣ်နသးဒ်ပှၤတဂၤလၢအကျါအသိးန့ၣ်ဘၣ်ဒီး, မ်က စၢ်တဖၣ်မၤယၤဒ်န့ၣ်သိး, ဒီးနးန့ၢ်အန့ၣ်တက့ၢ်.
\p
\v 3 ဒီးအဝဲဒၣ်ထံၣ်ဘၣ်ဝဲ, ဒီးလဲၤတၢ်လၢအသးသမူအ ဂီၢ်, ဒီးဟဲဆူဘ့ၢ်ၡဘၤလၢအဘၣ်ဃးဒီးယူဒၤ, ဒီးပာ်လီၤ တဲာ်အခ့အပှၤဖဲန့ၣ်လီၤ.
\v 4 ဒီးလဲၤဝဲအကစၢ်ဒၣ်ဝဲတနံၤ ကျဲလၢပှၢ်မုၢ်ကနၢ, ဒီးဟဲဆ့ၣ်နီၤလၢပထိးသ့ၣ်ရီသ့ၣ် အဖီလာ်, ဒီးဃ့ဝဲလၢအသးဒ်သိးအကသံလီၤ. ဒီးစံးဝဲ ဒၣ်, အါလံ. ခဲကနံၣ်အံၤ, ယွၤဧၢ, ဟံးထီၣ်ယသးတက့ၢ်. အဂ့ၢ်ဒ်အံၤ, ယတဂ့ၤန့ၢ်ဘၣ်ယပၢ်တဖၣ်ဘၣ်.
\p
\v 5 ဒီးမံလီၤ, ဒီးမံသပ့ၤလၢ သ့ၣ်ပထိးသ့ၣ်ရီသ့ၣ်အဖီ လာ်, ဒီးကွၢ်ကွၢ်, ကလူးတဂၤထိးဘၣ်အီၤဒီးစံးဘၣ် အီၤ, ဂဲၤဆၢထၢၣ်အီၣ်တၢ်တက့ၢ်.
\p
\v 6 ဒီးကွၢ်ဝဲ, ဒီးကွၢ်ကွၢ်, ကိၣ်ဘ့ၣ်ဘၣ်တဘ့ၣ်ကုၢ်အသး လၢလၢၢ်ကိၢ်အဖီခိၣ်, ဒီးထံတပလီအိၣ်ဝဲလၢအခိၣ်အ ဃၢၤလီၤ. ဒီးအီၣ်တၢ်, ဒီးအီတၢ်, ဒီးမံလီၤကဒီးလီၤ.
\p
\v 7 ဒီးယွၤအကလူးဟဲက့ၤခံဘျီတဘျီ, ဒီးထိးဘၣ်အီၤ, ဒီးစံးဝဲဒၣ်, ဂဲၤဆၢထၢၣ်အီၣ်တၢ်တက့ၢ်. အဂ့ၢ်ဒ်အံၤ, ကျဲ ဧိၤကပူၤဧိၤယံၤကဲၣ်ဆိးလၢနဂီၢ်လီၤ.
\p
\v 8 ဒီးဂဲၤဆၢထၢၣ်, ဒီးအီၣ်တၢ်ဒီးအီတၢ်, ဒီးလဲၤဝဲလၢတၢ် အီၣ်န့ၣ်အဂံၢ်အဘါအနံၤလွံၢ်ဆံ ဒီးအနၤလွံၢ်ဆံပၢၢ်လၢ ကစၢ်အကစၢၢ်ဃိးရ့းန့ၣ်လီၤ.
\p
\v 9 ဒီးဟဲဝဲဖဲန့ၣ်ဆူတၢ်အိပူၤ, ဒီးအိၣ်ဝဲဖဲန့ၣ် သီတနၤ ကျၢၤ, ဒီးကွၢ်ကွၢ်, ယွၤအကလုၢ်ဘၣ်အီၤ, ဒီးစံးဘၣ်အီၤ, တၢ်ဘၣ်ဃးဒီးနၤဖဲအံၤအိၣ်မနုၤလဲၣ်, စီၤအ့ၤလံယၤဧၢ.
\p
\v 10 ဒီးစံးဝဲဒၣ်, ယသးဆူၣ်လၢယွၤတၢ်သုးမုၢ်အကစၢ်အ ဂီၢ်ဆူၣ်ဆူၣ်ကလဲာ်လီၤ. အဂ့ၢ်ဒ်အံၤ, ပှၤအံၣ်စရ့လးဖိ လဲၤသဒၣ်နတၢ်အၢၣ်လီၤအီလီၤ, မၤလီၤပှီၢ်ကွံာ်နတၢ် လုၢ်လီၢ်, ဒီးမၤသံနဝံတဖၣ်လၢနး, ဒီးအိၣ်လီၤတဲာ်ထဲ ယၤတဂၤဧိၤလီၤ. ဒီးအဝဲသ့ၣ်တဖၣ်န့ၣ်ဃုယသးသမူ ဒ်သိးအကဟံးထီၣ်ကွံာ်အီၤလီၤ.
\p
\v 11 ဒီးစံးဘၣ်အီၤ, ဟးထီၣ်ဒီးဆၢထၢၣ်လၢကစၢၢ်လိၤ, လၢယွၤအမဲာ်ညါတက့ၢ်. ဒီးကွၢ်ကွၢ်, ယွၤလဲၤပူၤကွံာ်, ဒီးကလံၤမုၢ်ဆူၣ်မၤသ့ၣ်ဖးကစၢၢ်တဖၣ်, ဒီးမၤလီၤက လဲလၢၢ်တဖၣ်လၢယွၤအမဲာ်ညါလီၤ. ယွၤတအိၣ်ဘၣ် လၢကလံၤန့ၣ်အပူၤဘၣ်. ဒီးလၢကလံၤအလီၢ်ခံန့ၣ် ဟီၣ်ခိၣ်ဟူးဝးဝဲလီၤ. ယွၤတအိၣ်ဘၣ်လၢဟီၣ်ခိၣ်ဟူးဝး န့ၣ်အပူၤဘၣ်.
\v 12 ဒီးလၢဟီၣ်ခိၣ်ဟူးဝးအလီၢ်ခံန့ၣ်မ့ၣ်အူ ကဲၤထီၣ်လီၤ. ယွၤတအိၣ်ဘၣ်လၢမ့ၣ်အူန့ၣ်အပူၤဘၣ်, ဒီးလၢမ့ၣ်အူအလီၢ်ခံန့ၣ်တၢ်အသီၣ်ဖိနဲဒီး ကပုာ်လုး အိၣ်ထီၣ်လီၤ.
\p
\v 13 ဒီးတုၤစီၤအ့ၤလံယၤနၢ်ဟူဒီး, တၢ်မၤအသးလၢအကး ဘၢအမဲာ်လၢအယၣ်ပူၤ, ဒီးလဲၤထီၣ်, ဒီးဆၢထၢၣ်လၢ တၢ်အိပူၤအခိၣ်ထိးလီၤ. ဒီးကွၢ်ကွၢ်, တၢ်သီၣ်အိၣ်ထီၣ် ဒီးအီၤ, ဒီးစံးဝဲဒၣ်, တၢ်ဘၣ်ဃးဒီးနၤဖဲအံၤအိၣ်မနုၤလဲၣ်, စီၤအ့ၤလံယၤဧၢ.
\p
\v 14 ဒီးစံးဝဲဒၣ်, ယသးဆူၣ်လၢယွၤတၢ်သုးမုၢ်အကစၢ်အ ဂီၢ်ဆူၣ်ဆူၣ်ကလဲာ်လီၤ. အဂ့ၢ်ဒ်အံၤ, ပှၤအံၣ်စရ့လးဖိ လဲၤသဒၣ်နတၢ်အၢၣ်လီၤအီလီၤ, မၤလီၤပှီၢ်ကွံာ်နတၢ် လုၢ်အလီၢ်, ဒီးမၤသံဝံတဖၣ်လၢနး, ဒီးအိၣ်လီၤတဲာ် ထဲယၤတဂၤဧိၤလီၤ. ဒီးအဝဲသ့ၣ်တဖၣ်န့ၣ် ဃုယသး သမူဒ်သိးအကဟံးထီၣ်ကွံာ်အီၤလီၤ.
\p
\v 15 ဒီးယွၤစံးဘၣ်အီၤ, လဲၤတၢ်, က့ၤပိာ်နကျဲဆူဒၤမ့ၤစ့း အပှၢ်မုၢ်ကနၢ, ဒီးတုၤနဟဲတုၤဒီး, ဖှူစီၤဃစ့လးလၢစီၤ ပၤလၢစူၤရံအဖီခိၣ်တက့ၢ်.
\v 16 ဒီးစီၤနံၣ်ၡံၤအဖိခွါစီၤယ့ၤ ဟူန့ၣ်နဘၣ်ဖှူအီၤလၢစီၤပၤလၢအံၣ်စရ့လးအဖီခိၣ်, ဒီး စီၤၡၤဖးအဖိခွါစီၤအလံၤၡါဘၣ်ဃးဒီး အၤဘ့လးမဃိ လၤတဂၤန့ၣ်နဘၣ်ဖှူအီၤလၢဝံလၢနလီၢ်လီၤ.
\p
\v 17 ဒီးတၢ်ကမၤအသးလၢပှၤလၢအပူၤဖျဲးဒီး စီၤဃစ့လး အနးန့ၣ်စီၤယ့ၤဟူကမၤသံအီၤ, ဒီးပှၤလၢအပူၤဖျဲးဒီးစီၤ ယ့ၤဟူအနးန့ၣ်စီၤအလံၤၡါကမၤသံအီၤလီၤ.
\p
\v 18 ဒီးယပာ်လီၤတဲာ်ပှၤနွံကထိလၢ အံၣ်စရ့လးအကျါ လီၤ. ကယဲၢ်အခီၣ်လ့ၢ်ခိၣ်ခဲလၢာ်တချံးလီၤဘၣ်အသး လၢဘဧၤလးအမဲာ်ညါ, ဒီးကယဲၢ်အထးခိၣ်ခဲလၢာ်တ နၢမူဘၣ်အီၤဘၣ်လီၤ.
\p
\v 19 ဒီးဟးထီၣ်ဖဲန့ၣ်, ဒီးထံၣ်န့ၢ်စီၤၡၤဖးအဖိခွါစီၤအလံၤ ၡါလၢအထဲၣ်တၢ်ဒီးတၢ်တဆံခံဆိလၢအမဲာ်ညါ, ဒီးအ ဝဲဒၣ်အိၣ်ဒီးအတၢ်တဆံခံဆိတဆိ, ဒီးစီၤအ့ၤလံယၤ လဲၤပူၤကွံာ်အီၤ, ဒီးကွံာ်ဃီၤအယၣ်လၢအလိၤလီၤ.
\v 20 ဒီး အဝဲဒၣ်လဲၤသဒၣ်ဂီၤဖံးတဖၣ်, ဒီးဃ့ၢ်ပိာ်စီၤအ့ၤလံယၤ အခံ, ဒီးစံးဝဲဒၣ်, ဒုးနၢမူယၤလၢယမိၢ်ယပၢ်တက့ၢ်. ဒီး ယကပိာ်နခံလီၤ. ဒီးစံးဘၣ်အီၤ, က့ၤကဒါက့ၤတက့ၢ်. အဂ့ၢ်ဒ်အံၤ, ယမၤနၤလၢမနုၤလဲၣ်.
\p
\v 21 ဒီးက့ၤကဒါက့ၤလၢအအိၣ်, ဒီးဟံးန့ၢ်ဂီၤဖံးတဆိ, ဒီး မၤသံအီၤ, ခီဖျိအညၣ်လၢဂီၤဖံးအဃၢၤအဃိၢ်, ဒီးဟ့ၣ် လီၤပှၤဂီၢ်မုၢ်, ဒီးအဝဲသ့ၣ်အီၣ်ဝဲ, ဒီးဂဲၤဆၢထၢၣ်, ဒီးလူၤ ပိာ်စီၤအ့ၤလံယၤအခံ, ဒီးမၤအခ့အပှၤအတၢ်လီၤ.
\c 20
\cl ၂၀
\p
\v 1 ဒီးစူၤရံအစီၤပၤဘ့ၣ်ဟဒး ဒုးအိၣ်ဖှိၣ်အပှၤသုးမုၢ်ခဲ လၢာ်, ဒီးစီၤပၤသၢဆံဂၤအိၣ်ဒီးအီၤ, ဒီးကသ့ၣ်တဖၣ်, ဒီးလ့ၣ်ကဟၣ်တဖၣ်န့ၣ်လီၤ. ဒီးလဲၤထီၣ်, ဒီးကဝီၤဃာ် ၡၤမရံ, ဒီးဒုးတၢ်ဒီးအီၤလီၤ.
\p
\v 2 ဒီးမၢလီၤကလူးတဖၣ်ဆူ အံၣ်စရ့လးအစီၤပၤအၤ ဃာ်အအိၣ်လၢဝ့ၢ်ပူၤ, ဒီးစံးဘၣ်အီၤ, စီၤဘ့ၣ်ဟဒးစံးဒ် အံၤ,
\v 3 နကျိၣ်နစ့, ဒီးနထူနလွဲမ့ၢ်ယတၢ်, ဒီးနဖိနမါ, ဒီး နဖိနလံၤအဂ့ၤတဖၣ်မ့ၢ်ယတၢ်လီၤ.
\p
\v 4 ဒီးအံၣ်စရ့လးအစီၤပၤစံးဆၢဝဲဒၣ်, ဒီးစံး, ယကစၢ်စီၤ ပၤဧၢ, ဒ်နကလုၢ်အသိးန့ၣ်ယဲဒၣ်အံၤယမ့ၢ်နတၢ်ဒီးက ယဲၢ်တၢ်လၢအိၣ်ဒီးယၤခဲလၢာ်လီၤ.
\p
\v 5 ဒီးကလူးတဖၣ်န့ၣ်ဟဲက့ၤကဒီး, ဒီးစံးဝဲဒၣ်, စီၤဘ့ၣ် ဟဒးစံးတၢ်ဒ်အံၤ, ဒီးစံးဝဲဒၣ်, ယမၢလီၤတၢ်ဆူနအိၣ်ဒီး စံးလၢနဘၣ်ဟ့ၣ်ယၤလၢနကျိၣ်နစ့, ဒီးနထူနလွဲ, ဒီးန ဖိနမါ, ဒီးနဖိနလံၤ,
\v 6 ဒီးခဲဂီၤဆၢအလီၢ်ခဲအံၤ, ယကမၢ လီၤယခ့ယပှၤ, ဒီးကဃုတၢ်လၢနဟံၣ်ပူၤ, ဒီးလၢနခ့န ပှၤအဟံၣ်ပူၤ, ဒီးတၢ်ကမၤအသးလၢကယဲၢ်တၢ်အဘၣ် နမဲာ်တမံၤလၢ်လၢ်န့ၣ် ကပာ်ဝဲလၢနစုပူၤ, ဒီးစိာ်ထီၣ် ကွံာ်ဝဲလီၤ.
\p
\v 7 ဒီးအံၣ်စရ့လးအစီၤပၤကိးန့ၢ်ထံဧိၤကီၢ်ဧိၤ အသူၣ်က့ အသးပှၢ်ခဲလၢာ်ဒီးစံးဝဲဒၣ်, သ့ၣ်ညါလၢ်, ဒီးကွၢ်လၢအ ဝဲတဂၤအံၤဃုတၢ်အၢတက့ၢ်. အဂ့ၢ်ဒ်အံၤ, မၢလီၤတၢ်ဆူ ယအိၣ်လၢအကန့ၢ်ဘၣ်ယဖိယမါ, ဒီးယဖိယလံၤ, ဒီး ယကျိၣ်ယစ့, ဒီးယထူယလွဲ, ဒီးယတတြီဘၣ်အီၤဘၣ်.
\p
\v 8 ဒီးပှၤသူၣ်က့သးပှၢ်ခဲလၢာ်, ဒီးပှၤဂီၢ်မုၢ်ခဲလၢာ်စံးဘၣ် အီၤ, ဒိကနၣ်အကလုၢ်တဂ့ၤ. ဒီးအၢၣ်လီၤအီလီၤတၢ် တဂ့ၤ.
\p
\v 9 ဒီးစံးဘၣ်စီၤဘ့ၣ်ဟဒးအကလူးတဖၣ်, စံးဘၣ်ယက စၢ်စီၤပၤန့ၣ်, ကယဲၢ်တၢ်လၢနမၢလီၤတၢ်ဆူနခ့နပှၤအ အိၣ်လၢနဂီၢ်လၢအခီၣ်ထံးတဘျီ ခဲလၢာ်န့ၣ်ယမၤလီၤ. မ့မ့ၢ်တၢ်အံၤတမံၤန့ၣ်, ယမၤတသ့ဘၣ်. ဒီးကလူးတဖၣ် န့ၣ်ဟးထီၣ်ကွံာ်, ဒီးဟဲကဒီးဒီးတၢ်ကတိၤလီၤ.
\p
\v 10 ဒီးစီၤဘ့ၣ်ဟဒးမၢလီၤတၢ်ဆူအအိၣ်ဒီးစံးဝဲဒၣ်, ၡၤမ ရံအဟီၣ်ခိၣ်အကမူၣ်မ့ၢ်အါလၢ ကယဲၢ်ပှၤဂီၢ်မုၢ်ဖဲယ ခီၣ်ထံးလၢအတၢၤဒုၣ်အဂီၢ်ဒီး, မ်ကစၢ်တဖၣ်မၤယၤဒ် န့ၣ်ဒီးအါန့ၢ်အန့ၣ်တက့ၢ်.
\p
\v 11 ဒီးအံၣ်စရ့လးအစီၤပၤစံးဆၢတၢ်ဒီးစံးဝဲဒၣ်, ပှၤလၢ အသိးထီၣ်အစုကဝဲၤန့ၣ်, မ်အသုတပာ်ကဖၢလၢအသး ဒ်ပှၤလၢအဘ့ၣ်ကွံာ်အီၤအသိးန့ၣ်တဂ့ၤ.
\p
\v 12 ဒီးတုၤအနၢ်ဟူတၢ်ကတိၤန့ၣ်ဒီး, တၢ်မၤအသးလၢအ ဝဲဒၣ်အီတၢ်, အဝဲဒၣ်ဒီးစီၤပၤတဖၣ်လၢအဒဲပူၤ, ဒီးစံး ဘၣ်အခ့အပှၤ, ကတီၤထီၣ်သုသးတက့ၢ်. ဒီးကတီၤ ထီၣ်အသးထီဒါဝ့ၢ်န့ၣ်လီၤ.
\p
\v 13 ဒီးကွၢ်ကွၢ်, ဝံတဂၤဟဲဆူအံၣ်စရ့လးအစီၤပၤအၤဃာ် အအိၣ်, ဒီးစံးဝဲဒၣ်, ယွၤစံးဝဲဒ်အံၤ, ပှၤဂီၢ်မုၢ်ခဲလၢာ်အံၤ နထံၣ်ဘၣ်လံဧါ. ကွၢ်ကွၢ်, ယကဟ့ၣ်လီၤကွံာ်အီၤလၢ နစုပူၤလၢမုၢ်မဆါတနံၤအံၤ, ဒီးနကသ့ၣ်ညါလၢယမ့ၢ် ယွၤလီၤ.
\p
\v 14 ဒီးစီၤအၤဃာ်စံးဝဲဒၣ်, လၢမတၤတဂၤလဲၣ်. ဒီးစံးဝဲ ဒၣ်, ယွၤစံးဝဲဒ်အံၤ, လၢထံဧိၤကီၢ်ဧိၤပဒိၣ်ဖးဒိၣ်တဖၣ် အပှၤဖိၣ်သၣ်ခွါလီၤ. ဒီးစံးဝဲဒၣ်, မ့ၢ်မတၤကကတဲာ် ကတီၤ ထီၣ်တၢ်ဒုးသုးန့ၣ်တဂၤလဲၣ်. ဒီးစံးဝဲဒၣ်, နၤလီၤ.
\p
\v 15 ဒီးဂံၢ်ထံဧိၤကီၢ်ဧိၤအပဒိၣ်ဖးဒိၣ်တဖၣ် အပှၤဖိၣ်သၣ် ခွါ, ဒီးအိၣ်ဝဲခံကယၤသၢဆံဂၤ, ဒီးလၢခံက့ၤဒီး, ဂံၢ်ပှၤဂီၢ် မုၢ်ခဲလၢာ်, ကယဲၢ်ပှၤအံၣ်စရ့လးဖိ, ဒီးအိၣ်ဝဲပှၤနွံကထိ လီၤ.
\p
\v 16 ဒီးမုၢ်ထူၣ်န့ၣ်ဟးထီၣ်ဝဲ, ဒီးစီၤဘ့ၣ်ဟဒးအီမူၤအသး လၢဒဲပူၤ, အဝဲဒၣ်ဒီးစီၤပၤတဖၣ်, စီၤပၤသၢဆံခံဂၤလၢ အမၤစၢၤအီၤလီၤ.
\p
\v 17 ဒီးကီၢ်ပဒိၣ်ဖးဒိၣ်တဖၣ် အပှၤဖိၣ်သၣ်ခွါဟးထီၣ်ဆိ, ဒီးစီၤဘ့ၣ်ဟဒးမၢလီၤတၢ်, ဒီးတၢ်ဒုးနဲၣ်အီၤ, ဒီးစံးဝဲဒၣ်, ပှၤကညီတဖၣ်ဟဲထီၣ်လၢၡၤမရံအပူၤလီၤ.
\p
\v 18 ဒီးစံးဝဲဒၣ်, မ့ၢ်ဟဲလၢတၢ်ဃူတၢ်ဖိးအဂီၢ်ဒီး, ဖီၣ်န့ၢ်မူ ဒံးအီၤတက့ၢ်.
\p
\v 19 ဒီးကီၢ်အပဒိၣ်ဖးဒိၣ်တဖၣ် အပှၤဖိၣ်သၣ်ခွါဟဲထီၣ် လၢဝ့ၢ်ပူၤ, ဒီးပှၤသုးမုၢ်လၢအပိာ်အခံလီၤ.
\v 20 ဒီးမၤသံ တဂၤအပှၤကညီတဂၤ, တဂၤအပှၤကညီတဂၤ, ဒီးပှၤစူၤ ရံဖိဃ့ၢ်ဝဲ, ဒီးအံၣ်စရ့လးလူၤအီၤ, ဒီးစူၤရံအစီၤပၤဘ့ၣ် ဟဒးပူၤဖျဲးဝဲလၢ ကသ့ၣ်လိၤအိၣ်ဒီးပှၤကသ့ၣ်သုးဖိတ ဖၣ်လီၤ.
\p
\v 21 ဒီးအံၣ်စရ့လးအစီၤပၤလဲၤထီၣ်ဝဲ, ဒီးကျီကွံာ်ကသ့ၣ်, ဒီးလ့ၣ်ကဟၣ်, ဒီးကျီကွံာ်ပှၤစူၤရံဖိလၢ တၢ်ကျီကွံာ်ဖး ဒိၣ်လီၤ.
\p
\v 22 ဒီးဝံတဂၤန့ၣ် ဟဲဝဲဆူအံၣ်စရ့လးအစီၤပၤအအိၣ်, ဒီး စံးဘၣ်အီၤ, လဲၤမၤဆူၣ်ထီၣ်နသး, ဒီးသ့ၣ်ညါ, ဒီးကွၢ် တၢ်လၢနမၤတၢ်တဖၣ်န့ၣ်တက့ၢ်. အဂ့ၢ်ဒ်အံၤ, တုၤနံၣ် ဆၢအလီၢ်ဒီး, စူၤရံအစီၤပၤကဟဲထီဒါကဒီးနၤလီၤ.
\p
\v 23 ဒီးစူၤရံအီၤပၤအခ့အပှၤစံးဘၣ်အီၤ, အဝဲသ့ၣ်တဖၣ် အကစၢ်တဖၣ်န့ၣ် မ့ၢ်ကစၢၢ်ကလိအကစၢ်လီၤ. မၤသး ဒ်န့ၣ်ဒီးဆူၣ်န့ၢ်ပှၤတက့ၢ်လီၤ. ဒီးမ်ပဒုးသုးဒီးအီၤလၢ တၢ်ပျီပူၤတက့ၢ်. မ့ၢ်မးပကဆူၣ်န့ၢ်အီၤတက့ၢ်လီၤ.
\v 24 ဒီး မၤတၢ်အံၤ, သုးကွံာ်စီၤပၤ, တဂၤလၢအလီၢ်ဒၣ်ဝဲ, တဂၤ လၢအလီၢ်ဒၣ်ဝဲ, ဒီးပာ်သုးဖိအခိၣ်လၢအလီၢ်န့ၣ်တ က့ၢ်.
\v 25 ဒီးဂံၢ်န့ၢ်ပှၤသုးမုၢ်ပှဲၤသိးသိးဒီးပှၤသုးမုၢ်လၢအ လီၤဃံၤန့ၣ်လၢနဂီၢ်တက့ၢ်. ကသ့ၣ်တဒုလၢကသ့ၣ် တဒုအလီၢ်, ဒီးလ့ၣ်ကဟၣ်တဆိလၢလ့ၣ်ကဟၣ်တ ဆိအလီၢ်, ဒီးပကဒုးတၢ်ဒီးအီၤလၢတၢ်ပျီပူၤလီၤ. မ့ၢ်မး ပကဆူၣ်န့ၢ်အီၤတက့ၢ်လီၤ. ဒီးဒိကနၣ်အကလုၢ်, ဒီးမၤ ဝဲဒ်န့ၣ်လီၤ.
\p
\v 26 ဒီးတုၤနံၣ်ဆၢအလီၢ်ဒီး, တၢ်မၤအသးလၢစီၤဘ့ၣ်ဟ ဒးဂံၢ်ပှၤစူၤရံဖိ, ဒီးလဲၤဝဲဆူအဖ့းဒ်သိးအကဒုးတၢ်ဒီး အံၣ်စရ့လးလီၤ.
\v 27 ဒီးပှၤအံၣ်စရ့လးဖိဘၣ်တၢ်ဂံၢ်အီၤ, ဒီးအိၣ်ဝဲခဲလၢာ်, ဒီးလဲၤထီဒါအီၤ, ဒီးပှၤအံၣ်စရ့လးဖိ သူၣ်ဒဲလၢအမဲာ်ညါ ဒ်မဲာ်တဲးလဲးဖိခံဖုဆံးကိာ်အသိး န့ၣ်, ဒီးပှၤစူၤရံဖိမၤပှဲၤကီၢ်ပူၤန့ၣ်လီၤ.
\p
\v 28 ဒီးယွၤအပှၤကညီတဂၤဟဲဝဲ, ဒီးကတိၤတၢ်ဒီးအံၣ်စ ရ့လးအစီၤပၤ, ဒီးစံးဝဲဒၣ်, ယွၤစံးဒ်အံၤ, မ့ၢ်ပှၤစူၤရံဖိစံး တ့ၢ်, ယွၤမ့ၢ်ကစၢၢ်ကလိအကစၢ်, ဒီးတမ့ၢ်ဘၣ်ပျီအက စၢ်ဘၣ်ဒီး, ယကဟ့ၣ်လီၤပှၤဂီၢ်မုၢ်ဖးဒိၣ်အံၤလၢနစုပူၤ လီၤ. သုကသ့ၣ်ညါလၢယမ့ၢ်ယွၤလီၤ.
\p
\v 29 ဒီးသူၣ်ဒဲသဃီၤလိာ်အသးနွံနံၤ, ဒီးနွံနံၤတနံၤန့ၣ်သုး ဘူးဃီၤလိာ်အသး, ဒီးဒုးလိာ်အသးလီၤ. ဒီးပှၤအံၣ်စရ့ လးဖိမၤသံပှၤစူၤရံဖိ, ပှၤခီၣ်သုးဖိတကလီၤလၢမုၢ်တနံၤ အတီၢ်ပူၤန့ၣ်လီၤ.
\v 30 ဒီးပှၤအိၣ်လီၤတဲာ်တဖၣ်န့ၣ်ဃ့ၢ်ဝဲ ဆူအဖ့း, ဆူဝ့ၢ်ပူၤ, ဒီးတၢ်ဒူၣ်တဒူၣ်လီၤပှီၢ်ဝဲလၢပှၤခံက လးနွံကထိအဖီခိၣ် လၢအအိၣ်လီၤတဲာ်န့ၣ်လီၤ. ဒီး စီၤဘ့ၣ်ဟဒးဃ့ၢ်ထီၣ်ကွံာ်, ဒီးဟဲနုာ်လၢဝ့ၢ်ပူၤ ဆူဒၢး လၢညါခီတဒၢးအပူၤလီၤ.
\p
\v 31 ဒီးအခ့အပှၤစံးဘၣ်အီၤ, ကွၢ်ကွၢ်, ပနၢ်ဟူလၢအံၣ်စရ့ လးအပှၤဟံၣ်ဖိအစီၤပၤတဖၣ် မ့ၢ်စီၤပၤလၢအသးက ညီၤတၢ်လီၤ. ဒုးပာ်ပှၤလၢထၢၣ်တၢ်ကံးညာ်လၢပယီၢ် ဒ့, ဒီးပျံၤလၢပခိၣ်, ဒီးဒုးလဲၤထီၣ်ပှၤဆူအံၣ်စရ့လးအစီၤ ပၤအအိၣ်တက့ၢ်. ဘၣ်တဘၣ်ကဒုးမူဒံးနသးသမူလီၤ.
\p
\v 32 ဒီးကံၢ်တူာ်အယီၢ်ဒ့လၢထၢၣ်တၢ်ကံးညာ်, ဒီးပာ်ပျံၤ လၢအခိၣ်, ဒီးဟဲဝဲဆူအံၣ်စရ့လးအစီၤပၤအအိၣ်, ဒီးစံး ဝဲဒၣ်, နခ့နပှၤစီၤဘ့ၣ်ဟဒးစံးဝဲဒၣ်, မ်နဒုးမူဒံးယၤတ က့ၢ်. ဒီးစံးဝဲဒၣ်, မ့ၢ်အမူဒံးစ့ၢ်ကီးဧါ. မ့ၢ်ဝဲလၢယဒီပုၢ် ဝဲၢ်လီၤ.
\p
\v 33 ဒီးပှၤကညီတဖၣ်န့ၣ် ကနၣ်ထံအတၢ်ကတိၤ, ဒီးဖီၣ် ဃာ်ဝဲပစုၢ်ပတ့ၤ, ဒီးစံးဝဲဒၣ်, နဒီပုၢ်ဝဲၢ်စီၤဘ့ၣ်ဟဒးလီၤ. ဒီးစံးဝဲဒၣ်, လဲၤ, ဟဲစိာ်အီၤတက့ၢ်. ဒီးစီၤဘ့ၣ်ဟဒးဟဲ ထီၣ်ဆူအအိၣ်, ဒီးအဝဲဒၣ်ဒုးဟဲထီၣ်အီၤဆူလ့ၣ်ကဟၣ် အပူၤလီၤ.
\p
\v 34 ဒီးစီၤဘ့ၣ်ဟဒးစံးဘၣ်အီၤ, ဝ့ၢ်တဖၣ်လၢယပၢ်ဟံးန့ၢ် လၢနပၢ်န့ၣ်ယကဟ့ၣ်က့ၤ, ဒီးနကမၤကျဲဧိၤကပူၤဧိၤ လၢဒၤမ့ၤစ့းအပူၤ ဒ်ယပၢ်မၤဝဲလၢၡၤမရံအပူၤအသိးန့ၣ် လီၤ. ဒီးစံးဝဲဒၣ်, ယကပျၢ်နၤဒီးတၢ်အၢၣ်လီၤအီလီၤအံၤ လီၤ. ဒီးအၢၣ်လီၤအီလီၤဒီးအီၤ, ဒီးပျၢ်အီၤလီၤ.
\p
\v 35 ဒီးပှၤလၢဝံအဖိခွါအကျါတဂၤ စံးဘၣ်ပှၤလၢအဃၢၤ တဂၤလၢယွၤအကလုၢ်, တီၢ်လၢ်ယၤတက့ၢ်. ဒီးပှၤတ ဂၤတီၢ်အီၤန့ၣ်ဂ့ၢ်လိာ်ဝဲလီၤ.
\p
\v 36 ဒီးစံးဘၣ်အီၤ, မ့ၢ်နတဒိကနၣ်ဘၣ်ယွၤအကလုၢ်ဘၣ် ဒီး, ကွၢ်ကွၢ်, တုၤနဟးထီၣ်ကွံာ်လၢယအိၣ်ဒီး, ခ့ယုၢ်တ ဒုကမၤသံနၤလီၤ. ဒီးတုၤအဟးထီၣ်ကွံာ်လၢအအိၣ်ဒီး, ခ့ယုၢ်တဒုထံၣ်န့ၢ်အီၤ, ဒီးမၤသံအီၤလီၤ.
\p
\v 37 ဒီးထံၣ်န့ၢ်ပှၤတဂၤဒၣ်, ဒီးစံးဝဲဒၣ်, တီၢ်လၢ်ယၤတ က့ၢ်. ဒီးပှၤတဂၤန့ၣ်တီၢ်အီၤ, ဒီးတီၢ်နုာ်ဝဲလီၤ.
\p
\v 38 ဒီးဝံတဂၤန့ၣ်ဟးထီၣ်ကွံာ်, ဒီးအိၣ်ခိးစီၤပၤလၢကျဲအ ဃၢၤ, ဒီးမၤလီၤဆီအသးအိၣ်ဒီးဖၣ်ဆါလၢအမဲာ်လိၤ လီၤ.
\p
\v 39 ဒီးတုၤစီၤပၤလဲၤပူၤဒီး, ကိးထီၣ်ဝဲဆူစီၤပၤ, ဒီးစံးဝဲဒၣ်, နခ့နပှၤလဲၤဝဲဆူတၢ်ဒုးသုးအကျါ, ဒီးကွၢ်ကွၢ်, ပှၤတဂၤ ဃၣ်အသး, ဒီးဟဲစိာ်ပှၤတဂၤဆူယအိၣ်, ဒီးစံးဝဲဒၣ်, ပၢၤ ပှၤတဂၤအံၤတက့ၢ်. မ့ၢ်တအိၣ်ဘၣ်သပှၢ်တၢၢ်ဒီး, နသး သမူဘၣ်အိၣ်လၢအသးသမူအလီၢ်လီၤ. မ့တမ့ၢ်ဘၣ်ဒ် န့ၣ်ဒီးနဘၣ်လိးစ့တကံကၢ်လီၤ.
\p
\v 40 ဒီးနခ့နပှၤမၤတၢ်ဖဲအံၤဖဲနုၤအဖၢဖုၢ်ဒီး, အဝဲဒၣ်တ အိၣ်ဘၣ်လီၤ. ဒီးအံၣ်စရ့လးအစီၤပၤစံးဘၣ်အီၤ, နတၢ် စံၣ်ညီၣ်ကအိၣ်ဒ်န့ၣ်လီၤ. နစံၣ်ညီၣ်လီၤနသးနကစၢ် ဒၣ်နဲလီၤ.
\p
\v 41 ဒီးအဝဲဒၣ်မၤချ့ချ့, ဒီးတြူာ်ကွံာ်ဖၣ်ဆါ လၢအမဲာ် လိၤ, ဒီးအံၣ်စရ့လးအစီၤပၤကွၢ်နီၣ်အီၤလၢ အမ့ၢ်လၢဝံ တဖၣ်အကျါလီၤ.
\p
\v 42 ဒီးစံးဘၣ်အီၤ, ယွၤစံးဝဲဒ်အံၤ, မ့ၢ်နပျၢ်ပှၤတဂၤလၢ ယပာ်လီၤ လၢတၢ်ဟးဂီၤကွံာ်အဂီၢ်ဒီး, နသးသမူက အိၣ်လၢအသးသမူအလီၢ်, ဒီးနပှၤဂီၢ်မုၢ်လၢအဝဲဒၣ်အ ပှၤဂီၢ်မုၢ်အလီၢ်လီၤ.
\p
\v 43 ဒီးအံၣ်စရ့လးအစီၤပၤလဲၤဝဲဆူအဟံၣ်ဒီး အမဲာ်ထီၣ် ဂီၤ, ဒီးအသးဒိၣ်ထီၣ်, ဒီးဟဲဝဲဆူၡၤမရံလီၤ.
\c 21
\cl ၂၁
\p
\v 1 ဒီးလၢတၢ်တဖၣ်န့ၣ်အလီၢ်ခံ တၢ်မၤအသးလၢပှၤယံး စရ့လးဖိစီၤနၤဘိးအိၣ်ဒီးစပံးအလီၢ်လၢ ယံးစရ့လးအ ပူၤ, အိၣ်ဘူးဒီးၡၤမရံအစီၤပၤစီၤအၤဃာ်အနူၢ်လီၤ.
\p
\v 2 ဒီးစီၤအၤဃာ်ကတိၤတၢ်ဒီးစီၤနၤဘိးဒီးစံးဝဲဒၣ်, ဟ့ၣ် ယၤလၢနစပံးအလီၢ်, ဒ်သိးအကဲထီၣ်တၢ်ဒိးတၢ်လၣ် အလီၢ်လၢယဂီၢ်တက့ၢ်, အဂ့ၢ်ဒ်အံၤ, အိၣ်ဘူးဒီးယဟံၣ် လီၤ. ဒီးယကဟ့ၣ်လီၤနၤလၢ စပံးအလီၢ်တလီၢ်ဂ့ၤန့ၢ် အန့ၣ်တက့ၢ်လီၤ. မ့ၢ်ဂ့ၤလၢနမဲာ်ဒီး, ယကဟ့ၣ်လီၤ နၤလၢစ့ဖဲအကြၢးလီၤ.
\p
\v 3 ဒီးစီၤနၤဘိးစံးဘၣ်စီၤအၤဃာ်, မ်ယွၤအသုတဒုးဟ့ၣ် ယၤလၢယပၢ်အဟ့ၣ်သါတၢ်လၢနၤတဂ့ၤ.
\p
\v 4 ဒီးစီၤအၤဃာ်ဟဲဆူအဟံၣ်လၢအမဲာ်ထီၣ်ဂီၤ, ဒီးအ သးဒိၣ်ထီၣ်လၢတၢ်ကတိၤလၢ ပှၤယံးစရ့လးဖိစီၤနၤ ဘိးကတိၤတၢ်ဒီးအီၤအဃိလီၤ. အဂ့ၢ်ဒ်အံၤ, စံးဝဲဒၣ်, ယ တဟ့ၣ်နၤလၢယပၢ်အတၢ်ဟ့ၣ်သါဘၣ်လီၤ. ဒီးမံလီၤ လၢအလီၢ်မံပူၤ, ဒီးဃၣ်ကဒါကွံာ်အမဲာ်, ဒီးအီၣ်တၢ်န့ၣ် အသးတအိၣ်ဘၣ်.
\p
\v 5 ဒီးအမါနီၢ်အံၤစ့ဘ့ၤလးဟဲဆူအအိၣ်, ဒီးစံးဘၣ်အီၤ, နသးတမုာ်ဘၣ်, ဒီးနတအီၣ်ဘၣ်တၢ်န့ၣ်မ့ၢ်အဘၣ်မ နုၤလဲၣ်.
\p
\v 6 ဒီးစံးဘၣ်အီၤ, မ့ၢ်ယကတိၤတၢ်ဒီးပှၤယံးစရ့လးဖိစီၤ နၤဘိး, ဒီးယစံးလၢအီၤ, ဟ့ၣ်ယၤလၢနစပံးအလီၢ်လၢ စ့တက့ၢ်. မ့တမ့ၢ်ဘၣ်ဒ်န့ၣ်ဒီး ယကဟ့ၣ်လီၤနၤလၢ စပံးအလီၢ်တလီၢ်လၢအဂီၢ်လီၤ. ဒီးစံးဝဲဒၣ်, ယတဟ့ၣ် ဘၣ်နၤလၢယစပံးအလီၢ်ဘၣ်.
\p
\v 7 ဒီးအမါနီၢ်အံၤစ့ဘ့ၤလးစံးဘၣ်အီၤ, ခဲကနံၣ်အံၤနပၢ အံၣ်စရ့လးအဘီအမုၢ်စ့ၢ်ကီးဧါ. ဂဲၤဆၢထၢၣ်အီၣ်တၢ်, ဒီးပာ်နသးမုာ်မုာ်တက့ၢ်. ယကဟ့ၣ်နၤလၢပှၤယံးစရ့ ဖိစီးနၤဘိးအစပံးအလီၢ်န့ၣ်လီၤ.
\p
\v 8 ဒီးကွဲးလံာ်လၢစီၤအၤဃာ်အမံၤ, ဒီးစဲဃာ်ပနီၣ်အီၤ လၢအနီၣ်စဲဃာ်ပနီၣ်, ဒီးဟ့ၣ်ယုၢ်လံာ်န့ၣ်ဆူပှၤသူၣ် က့သးပှၢ်, ဒီးပဒိၣ်တဖၣ်လၢအအိၣ်ဝဲလၢအဝ့ၢ်ပူၤဒီး စီၤနၤဘိးလီၤ.
\p
\v 9 ဒီးကွဲးဝဲလၢလံာ်ပူၤ, ဒီးစံးဝဲဒၣ်, ကိးထီၣ်တၢ်ဒုၣ်တၢ် အီၣ်, ဒီးပာ်ထီၣ်ထီစီၤနၤဘိးလၢပှၤဂီၢ်မုၢ်အကျါ,
\v 10 ဒီး ပာ်ပှၤဘလးယဧၤလးဖိခံဂၤလၢအမဲာ်ညါ ဒ်သိးအက အုၣ်အသးထီဒါအီၤ, ဒီးစံး, နဒုၣ်ဒွဲၣ်ယွၤဒီးစီၤပၤလီၤ န့ၣ်, ဒီးစိာ်ထီၣ်ကွံာ်အီၤ, ဒီးကွံာ်အီၤလၢလၢၢ်တုၤအသံ တက့ၢ်.
\p
\v 11 ဒီးဝ့ၢ်အပှၤကညီအပှၤသူၣ်က့သးပှၢ်, ဒီးပဒိၣ်တဖၣ် လၢပှၤဝ့ၢ်ဖိအကျါန့ၣ်မၤဝဲ ဒ်နီၢ်အံၤစ့ဘ့ၤလးမၢလီၤတၢ် အသိး, ဒ်အကွဲးဝဲလၢလံာ်ပူၤလၢအဟ့ၣ်ယုၢ်ဝဲအသိး န့ၣ်လီၤ.
\v 12 ဒီးကိးထီၣ်တၢ်ဒုၣ်တၢ်အီၣ်, ဒီးပာ်ထီၣ်ထီ စီၤနၤဘိးလၢပှၤဂီၢ်မုၢ်အကျါန့ၣ်လီၤ.
\p
\v 13 ဒီးပှၤဘလးယဧၤလးဖိခံဂၤ ဟဲဆ့ၣ်နီၤလၢအမဲာ်ညါ, ဒီးပှၤဘလးယဧၤလးဖိအုၣ်အသးထီဒါအီၤ, ထီဒါစီၤ နၤဘိးလၢပှၤဂီၢ်မုၢ်အမဲာ်ညါ, ဒီးစံးဝဲဒၣ်, စီၤနၤဘိးဒုၣ် ဒွဲၣ်ယွၤ, ဒီးစီၤပၤလီၤ. ဒီးပှၤစိာ်ထီၣ်ကွံာ်အီၤလၢဝ့ၢ်အ ချၢလၢခိ, ဒီးကွံာ်အီၤလၢလၢၢ်တုၤအသံလီၤ.
\p
\v 14 ဒီးမၢလီၤတၢ်ဆူနီၢ်အံၤစ့ဘ့ၤလးအအိၣ်, ဒီးစံးဝဲဒၣ်, စီၤနၤဘိးဘၣ်တၢ်ကွံာ်အီၤလၢလၢၢ်, ဒီးသံဝဲလီၤ.
\p
\v 15 ဒီးတုၤနီၢ်အံၤစ့ဘ့ၤလးနၢ်ဟူဝဲလၢ စီၤနၤဘိးဘၣ်တၢ် ကွံာ်အီၤလၢလၢၢ်, ဒီးသံဝဲဒီး, တၢ်မၤအသးလၢနီၢ်အံၤစ့ ဘ့ၤလးစံးဘၣ်စီၤအၤဃာ်, ဂဲၤဆၢထၢၣ်မၤန့ၢ်ပှၤယံးစ ရ့လးဖိ စီၤနၤဘိးအစပံးလီၢ်လၢ အတအၢၣ်လီၤဟ့ၣ် နၤဘၣ်လၢစ့အဃိန့ၣ်တက့ၢ်. အဂ့ၢ်ဒ်အံၤ, စီၤနၤဘိးမူဝဲ တမ့ၢ်ဘၣ်, မ့ၢ်အသံလီၤ.
\p
\v 16 ဒီးတုၤစီၤအၤဃာ်နၢ်ဟူဝဲလၢစီၤနၤဘိးသံဝဲဒီး, တၢ်မၤ အသးလၢစီၤအၤဃာ်ဂဲၤဆၢထၢၣ် ဒ်သိးအကလဲၤလီၤ ဆူပှၤယံးစရ့လးဖိစီၤနၤဘိးအစပံးလီၢ်, ဒ်သိးအကမၤ န့ၢ်အီၤလီၤ.
\p
\v 17 ဒီးယွၤအကလုၢ်ဘၣ်ပှၤတံးၡဘးဖိစီၤအ့ၤလံယၤ, ဒီး စံးဝဲဒၣ်,
\v 18 လဲၤလီၤသဂၢၢ်အံၣ်စရ့လးအစီၤပၤအၤဃာ် လၢၡၤမရံအပူၤန့ၣ်တက့ၢ်. ကွၢ်ကွၢ်, အိၣ်ဝဲလၢစီၤနၤဘိး အစပံးအလီၢ်ပူၤ, ဖဲအလဲၤလီၤမၤန့ၢ်အီၤလီၤ.
\v 19 ဒီးန ဘၣ်ကတိၤတၢ်ဒီးအီၤ, ဒီးစံး, ယွၤစံးဒ်အံၤ, နမၤသံတၢ် ဒီး, မၤန့ၢ်တၢ်စ့ၢ်ကီးဧါ. ဒီးနဘၣ်ကတိၤတၢ်ဒီးအီၤဒီးစံး, ယွၤစံးဒ်အံၤ, ဖဲအလီၢ်ပူၤလၢထွံၣ်တဖၣ်လ့ၣ်စီၤနၤဘိး အသွံၣ်န့ၣ် ထွံၣ်တဖၣ်ကလ့ၣ်နသွံၣ်, နဝဲဒၣ်လဲာ်လီၤ.
\p
\v 20 ဒီးစီၤအၤဃာ်စံးဝဲဒၣ်, နထံၣ်န့ၢ်ယၤဧါ, ယဒုၣ်ယ ဒါဧၢ. ဒီးစံးဝဲဒၣ်, ယထံၣ်န့ၢ်လီၤ. အဂ့ၢ်ဒ်အံၤ, နဆါကွံာ် နသးဒ်သိးနကမၤတၢ်အၢလၢယွၤအမဲာ်လီၤ.
\v 21 ကွၢ်ကွၢ်, ယကဒုးဟဲဘၣ်နၤလၢတၢ်အၢ, ဒီးယကဟံးထီၣ်နစၢၤ နသွဲၣ်, ဒီးယကဒီၣ်တဲာ်စီၤအၤဃာ်လၢကယဲၢ်ပိာ်ခွါ, ဒီးပှၤလၢတၢ်ကးတံာ်ဃာ်အခံ, ဒီးပှၤလၢအအိၣ်လီၤ တဲာ်သဘျ့လၢအံၣ်စရ့လးအပူၤလီၤ.
\v 22 ဒီးယကပာ်န ဟံၣ်ဒ်စီၤနဘးအဖိခွါ စီၤယၤရၤဘၣ်အဟံၣ်အသိးန့ၣ်, ဒီးဒ်စီၤအဃံယၤအဖိခွါစီၤဘါၡၤအဟံၣ်အသိး လၢတၢ် သးထီၣ်အလီၢ်အဃိ လၢနထိၣ်ဂဲၤယွၤအသးထီၣ်လၢ အီၤ, ဒီးဒုးမၤအံၣ်စရ့လးလၢတၢ်ဒဲးဘးန့ၣ်လီၤ.
\p
\v 23 ဒီၤယွၤကတိၤတၢ်လၢနီၢ်အံၤစ့ဘ့ၤလးအဂ့ၢ်, ဒီးစံးဝဲ ဒၣ်, ထွံၣ်တဖၣ်ကအီၣ်နီၢ်အ့ၤစ့ဘ့ၤလးလၢယံးစရ့လး အခိၣ်ဒူအဃၢၤန့ၣ်လီၤ.
\p
\v 24 ဒီးပှၤဘၣ်ဃးဒီးစီၤအၤဃာ် လၢအသံဝဲလၢဝ့ၢ်ပူၤန့ၣ် ထွံၣ်တဖၣ်ကအီၣ်ကွံာ်အီၤ, ဒီးပှၤလၢအသံဝဲလၢပှၢ်လၢ် ကျါန့ၣ်ထိၣ်ဧိၤလံၣ်ဧိၤလၢမူကပိာ်လိၤတဖၣ် ကအီၣ် ကွံာ်အီၤလီၤ.
\p
\v 25 မ့ၢ်မးပှၤထဲသိးဒီးစီၤအၤဃာ်လၢ အဆါကွံာ်အသးဒ် သိးအကမၤတၢ်အၢလၢယွၤအမဲာ်, လၢအမါနီၢ်အံၤစ့ ဘ့ၤလးထိၣ်ဂဲၤအီၤန့ၣ်တအိၣ်ဘၣ်.
\v 26 ဒီးမၤတၢ်သးဘၣ် အၢဒိၣ်မးလၢအပိာ်တၢ်ဂီၤအခံ ဒ်ကယဲၢ်တၢ်အၢလၢပှၤ အမိၢ်ဖိမၤဝဲအသိးလၢယွၤဟီထီၣ်ကွံာ်အီၤလၢ ပှၤအံၣ် စရ့လးဖိအမဲာ်ညါလီၤ.
\p
\v 27 ဒီးတုၤစီၤအၤဃာ်နၢ်ဟူတၢ်ကတိၤန့ၣ်ဒီး, တၢ်မၤအ သးလၢအဖှီဝဲအဆ့, ဒီးပာ်ထၢၣ်တၢ်ကံးညာ်လၢအညၣ် လိၤ, ဒီးလဲၤဝဲကဒုကဒုလီၤ.
\p
\v 28 ဒီးယွၤအကလုၢ်ဘၣ်ပှၤတံးၡဘၤဖိ စီၤအ့ၤလံယၤဒီး စံးဝဲဒၣ်,
\v 29 နထံၣ်ဘၣ်လၢစီၤအၤဃာ်ဆီၣ်လီၤအသးလၢ ယမဲာ်ညါဒီး, ယတဒုးဟဲဘၣ်တၢ်အၢလၢအမုၢ်နံၤတ ဖၣ်အပူၤဘၣ်. လၢအဖိခွါအမုၢ်နံၤတဖၣ်န့ၣ် ယကဒုး ဟဲဘၣ်တၢ်အၢန့ၣ်လၢအဟံၣ်လီၤ.
\c 22
\cl ၂၂
\p
\v 1 ဒီးသၢနံၣ်အတီၢ်ပူၤန့ၣ် တၢ်ဒုးသုးတအိၣ်ဘၣ်လၢစူၤ ရံဒီးအံၣ်စရ့လးအဘၢၣ်စၢၤဘၣ်.
\p
\v 2 ဒီးသၢနံၣ်တနံၣ်န့ၣ် တၢ်မၤအသးလၢယူဒၤအစီၤပၤ စီၤယဟိၡၤဖးဟဲလီၤဆူအံၣ်စရ့လးအစီၤပၤအအိၣ်လီၤ.
\p
\v 3 ဒီးအံၣ်စရ့လးအစီၤပၤစံးလၢအခ့အပှၤ, ရၤမိးလၢကံး လဧးမ့ၢ်ပတၢ်, ဒီးပအိၣ်ဃိကလာ်, ဒီးတဟံးန့ၢ်ဘၣ် အီၤလၢစူၤရံအစီၤပၤအစုပူၤန့ၣ်သုတသ့ၣ်ညါဘၣ်ဧါ.
\p
\v 4 ဒီးစံးလၢစီၤယဟိၡၤဖး, နကလဲၤဒုးတၢ်ဒီးယၤဆူရၤ မိးကံးလဧးန့ၣ်ဧါ. ဒီးစီၤယဟိၡၤဖးစံးဆၢအံၣ်စရ့လး အစီၤပၤ, ယဲဒၣ်အံၤယမၤသးဒ်နၤအသိးန့ၣ်, ယပှၤဂီၢ် မုၢ်ဒ်နပှၤဂီၢ်မုၢ်အသိးန့ၣ်, ယကသ့ၣ်ဒ်နကသ့ၣ်အသိး န့ၣ်လီၤ.
\p
\v 5 ဒီးစီၤယဟိၡၤဖးစံးဘၣ်အံၣ်စရ့လးအစီၤပၤ, သံကွၢ် လၢ်လၢယွၤအကလုၢ်အကထါ လၢမုၢ်မဆါတနံၤအံၤ တက့ၢ်.
\p
\v 6 ဒီးအံၣ်စရ့လးအစီၤပၤဒုးအိၣ်ဖှိၣ်ရိဖှိၣ်ဝံတဖၣ် ပှၤလွံၢ် ကယၤဃၣ်ဃၣ်, ဒီးစံးလၢအီၤ, ယဘၣ်လဲၤထီၣ်ဆူရၤ မိးကံးလဧးဒ်သိးယကဒုးတၢ်, ယဘၣ်အိၣ်လဲၣ်. ဒီးစံး ဝဲဒၣ်, လဲၤထီၣ်တက့ၢ်. အဂ့ၢ်ဒ်အံၤ, ယွၤကဟ့ၣ်လီၤ ကွံာ်အီၤလၢစီၤပၤအစုပူၤလီၤ.
\p
\v 7 ဒီးစီၤယဟိၡၤဖးစံးဝဲဒၣ်, ယွၤအဝံတအိၣ်လၢၤဘၣ်ဖဲ အံၤတဂၤဒ်သိးပကသံကွၢ်အီၤစ့ၢ်ကီးဧါ.
\p
\v 8 ဒီးအံၣ်စရ့လးအစီၤပၤစံးဘၣ်စီၤယဟိၡၤဖး, ပှၤလၢ ပကသံကွၢ်ယွၤလၢအီၤအိၣ်ဒံးတဂၤ, စီၤယံးမလၤအဖိ ခွါစီၤမံၤကါယၤလီၤ. ဘၣ်ဆၣ်ဒီးယသးဟ့အီၤလီၤ. အ ဂ့ၢ်ဒ်အံၤ, ကတိၤတၢ်လၢဝံအကျိာ်လၢတၢ်ဂ့ၤလၢယဂ့ၢ် ယကျိၤတမ့ၢ်ဘၣ်, မ့ၢ်တၢ်အၢလီၤ. ဒီးစီၤယဟိၡၤဖးစံးဝဲ ဒၣ်, မ်စီၤပၤအသုတစံးဒ်န့ၣ်တဂ့ၤ.
\p
\v 9 ဒီးအံၣ်စရ့လးအစီၤပၤကိးန့ၢ်ပှၤဒ့ဒံၣ်တဂၤ, ဒီးစံးဝဲ ဒၣ်, ဒုးဟဲစီၤယံးမလၤအဖိခွါစီၤမံၤကါယၤချ့ချ့တက့ၢ်.
\p
\v 10 ဒီးအံၣ်စရ့လးအစီၤပၤ ဒီးယဟိၡဖးကၤတ့ၢ်အယၣ် လၢတၢ်အလီၢ်ဖဲတၢ်လဲၤနုာ်ဆူၡၤမရံအပဲတရီပူၤ, ဒီး ဆ့ၣ်နီၤတဂၤလၢအလီၢ်ပစိာ်, တဂၤလၢအလီၢ်ပစိာ်န့ၣ်, ဒီးဝံခဲလၢာ်ကတိၤတၢ်လၢဝံအကျိာ်လၢအမဲာ်ညါလီၤ.
\p
\v 11 ဒီးစီၤကနၤနါအဖိခွါစီၤစံးဒကံယၤတဂၤ တ့နၢၤထး တဖၣ်လၢအဂီၢ်, ဒီးစံးဝဲဒၣ်, ယွၤစံးဒ်အံၤ, နကဘျၢၣ် ပှၤစူၤရံဖိလၢအဝဲအံၤ, တုၤနမၤလၢာ်ကွံာ်အီၤလီၤ.
\v 12 ဒီး ဝံခဲလၢာ်န့ၣ်ကတိၤတၢ်လၢဝံအကျိာ် ဒ်န့ၣ်အသိး, ဒီးစံး ဝဲဒၣ်, လဲၤထီၣ်ဆူရၤမိးကံးလဧး, ဒီးဘီၣ်ထီၣ်ညီထီၣ် တက့ၢ်. အဂ့ၢ်ဒ်အံၤ, ယွၤကဟ့ၣ်လီၤကွံာ်အီၤလၢစီၤပၤ အစုပူၤလီၤ.
\p
\v 13 ဒီးကလူးတဂၤန့ၣ်လၢအလဲၤကိးန့ၢ် စီၤမံၤကါယၤက တိၤတၢ်ဒီးအီၤ, ဒီးစံးဝဲဒၣ်, ကွၢ်ကွၢ်, ဝံတဖၣ်အတၢ်က တိၤမ့ၢ်တၢ်ဂ့ၤလၢစီၤပၤအဂ့ၢ် လၢအထးခိၣ်တပူၤဃီ လီၤ. မ်နတၢ်ကတိၤကမၤသးဒ်ပှၤလၢအကျါတဂၤအ တၢ်ကတိၤအသိးန့ၣ်, ဒီးကတိၤတၢ်ဂ့ၤတက့ၢ်.
\p
\v 14 ဒီးစီၤမံၤကါယၤစံးဝဲဒၣ်, ယွၤမူဝဲန့ၣ်, တၢ်လၢယွၤစံး ဘၣ်ယၤန့ၣ်ယကတိၤတၢ်န့ၣ်လီၤ.
\p
\v 15 ဒီးဟဲဝဲဆူစီၤပၤအအိၣ်, ဒီးစီၤပၤစံးဝဲ, စီၤမံၤကါယၤ ဧၢ, ပဘၣ်လဲၤထီၣ်ထီဒါရၤမိးကံးလဧး ဒ်သိးပကဒုး သုး, ပဘၣ်အိၣ်လဲၣ်. ဒီးစံးဘၣ်အီၤ, လဲၤထီၣ်ဒီးဘီၣ် ထီၣ်ညီထီၣ်တက့ၢ်. အဂ့ၢ်ဒ်အံၤ, ယွၤကဟ့ၣ်လီၤကွံာ်ဝဲ ဆူစီၤပၤအစုပူၤလီၤ.
\p
\v 16 ဒီးစီၤပၤစံးဘၣ်အီၤ, ဒ်သိးနကစံးဘၣ်ယၤထဲတၢ်မ့ၢ် တၢ်တီလၢယွၤအမံၤန့ၣ်ယဘၣ်ဒုးဆိၣ်နၤပှံၤဘျီလဲၣ်.
\p
\v 17 ဒီးစံးဝဲဒၣ်, ယထံၣ်ဘၣ်အံၣ်စရ့လးခဲလၢာ်လီၤပြံလီၤ ပြါလၢကစၢၢ်လိၤ, ဒ်သိလၢအပှၤကွၢ်သိတအိၣ်ဘၣ်အ သိးန့ၣ်, ဒီးယွၤစံးဝဲဒၣ်, အဝဲသ့ၣ်တဖၣ်အံၤအကစၢ် တအိၣ်ဘၣ်. မ်ပှၤက့ၤက့ၤတဂၤဆူအဟံၣ်ဒၣ်ဝဲ, တဂၤ ဆူအဟံၣ်ဒၣ်ဝဲ, မုာ်မုာ်တက့ၢ်.
\p
\v 18 ဒီးအံၣ်စရ့လးအစီၤပၤစံးဘၣ် စီၤယဟိၡၤဖး, ယစံး ဘၣ်နၤလၢအတကတိၤဘၣ်လၢ ဝံအကျိာ်လၢတၢ်ဂ့ၤ လၢယဂ့ၢ်ဘၣ်, မ့ၢ်လၢတၢ်အၢတခီ, တမ့ၢ်ဘၣ်ဧါ.
\p
\v 19 ဒီးစံးဝဲဒၣ်, မၤသးဒ်န့ၣ်ဒီး ဒိကနၣ်ယွၤအကလုၢ်တ က့ၢ်. ယထံၣ်ဘၣ်ယွၤဆ့ၣ်နီၤလၢအလီၢ်ပစိာ်, ဒီးမူခိၣ် အသုးမုၢ်ခဲလၢာ်ဆၢထၢၣ်လၢအဃၢၤ, လၢအစုထွဲ, ဒီး လၢအစုစ့ၣ်လီၤ.
\p
\v 20 ဒီးယွၤစံးဝဲဒၣ်, မ့ၢ်မတၤကလွဲန့ၢ်စီၤအၤဃာ်ဒ်သိးအ ကလဲၤထီၣ်, ဒီးလီၤဃံၤလၢရၤမိးကံးလဧးအပူၤတဂၤ လဲၣ်. ဒီးတဂၤစံးဒ်အံၤ, ဒီးတဂၤစံးဒ်နုၤလီၤ.
\p
\v 21 ဒီးတဂၤဟဲထီၣ်, ဒီးဆၢထၢၣ်လၢယွၤအမဲာ်ညါ, ဒီးစံး ဝဲဒၣ်, ယကလွဲန့ၢ်အီၤလီၤ.
\p
\v 22 ဒီးယွၤစံးလၢအီၤ, လၢမနုၤတမံၤလဲၣ်. ဒီးစံးဘၣ်အီၤ, ယကလဲၤထီၣ်, ဒီးယကကဲထီၣ်သးကဘျံးကဘျၣ်လၢ အဝံခဲလၢာ်အကိာ်ပူၤလီၤ. ဒီးစံးဝဲဒၣ်, နကလွဲန့ၢ်အီၤ, ဒီးမၤဃၣ်တၢ်စ့ၢ်ကီးလီၤ. လဲၤထီၣ်ဒီးမၤဒ်န့ၣ်တက့ၢ်.
\p
\v 23 ဒီးခဲကနံၣ်အံၤ, ကွၢ်ကွၢ်, ယွၤပာ်သးကဘျံးကဘျၣ် လၢနဝံခဲလၢာ်အံၤအကိာ်ပူၤ, ဒီးယွၤကတိၤတၢ်အၢလၢ နဂ့ၢ်နကျိၤလီၤ.
\p
\v 24 ဒီးစီၤကနၤနါအဖိခွါ စီၤစံးဒကံယၤသုးဘူးအသး, ဒီး ဒဲစီၤမံၤကါယၤအဘိးပၤ, ဒီးစံးဝဲဒၣ်, ဒ်သိးအကကတိၤ တၢ်ဒီးနၤဒီး, ယွၤအသးဟးထီၣ်လၢယၤဖဲလဲၣ်ခီလဲၣ်.
\p
\v 25 ဒီးစီၤမံၤကါယၤစံးဝဲဒၣ်, ကွၢ်ကွၢ်, မုၢ်တနံၤလၢနက လဲၤနုာ်လၢဒၢးလၢညါခီတဒၢး ဒ်သိးနကပာ်ခူသူၣ်န သးန့ၣ်နကသ့ၣ်ညါလီၤ.
\p
\v 26 ဒီးအံၣ်စရ့လးအစီၤပၤစံးဝဲဒၣ်, ဟံးန့ၢ်စီၤမံၤကါယၤ, ဒီးစိာ်ကဒါက့ၤအီၤဆူဝ့ၢ်အခိၣ် စီၤအၤမိၣ်, ဒီးစီၤပၤအဖိ ခွါစီၤယိၤအၣ်အအိၣ်,
\v 27 ဒီးစံး, စီၤပၤစံးဒ်အံၤ, ပာ်ပှၤတ ဂၤအံၤလၢဃိာ်ပူၤ, ဒီးလုၢ်အီၣ်လုၢ်အီအီၤလၢတၢ်နး တၢ်ဖှီၣ်အကိၣ်, ဒီးတၢ်နးတၢ်ဖှီၣ်အထံတုၤယဟဲက့ၤ မုာ်မုာ်တက့ၢ်.
\p
\v 28 ဒီးစီၤမံၤကါယၤစံးဝဲဒၣ်, နမ့ၢ်ဟဲက့ၤမုာ်မုာ်ဒီး, ယွၤ တကတိၤဘၣ်လၢယၤဘၣ်. ဒီးစံးဝဲဒၣ်, ပှၤဂီၢ်မုၢ်သ့ၣ် ဧၢ, ဒိကနၣ်ကိးဂၤဒဲးတက့ၢ်.
\p
\v 29 ဒီးအံၣ်စရ့လးအစီၤပၤ, ဒီးယူဒၤအစီၤပၤစီၤယဟိၡၤ ဖးလဲၤထီၣ်ဆူရၤမိးကံလဧးအပူၤလီၤ.
\p
\v 30 ဒီးအံၣ်စရ့လးအစီၤပၤ စံးဘၣ်စီၤယဟိၡၤဖး. ယက မၤလီၤဆီယသး, ဒီးလဲၤနုာ်လၢဒုးသုးအပူၤလီၤ. မ့မ့ၢ် နဲဒၣ်အံၤ, ကၤနယၣ်တက့ၢ်. ဒီးအံၣ်စရ့လးအစီၤပၤ မၤလီၤဆီအသး, ဒီးလဲၤနုာ်လၢတၢ်ဒုးသုးအပူၤလီၤ.
\p
\v 31 ဒီးစူၤရံအစီၤပၤ မၤလိာ်အခိၣ်သၢဆံဂၤလၢအပၢအ လ့ၣ်ကဟၣ်တဖၣ် ဒီးစံးဝဲဒၣ်, အဒိၣ်ဂ့ၤ, အဆံးဂ့ၤ, ဒုး တၢ်ဒီးအီၤတဂ့ၤ. ဒုးတၢ်ထဲလၢ အံၣ်စရ့လးအစီၤပၤ တဂၤဧိၤတက့ၢ်.
\p
\v 32 ဒီးတုၤလ့ၣ်ကဟၣ်အခိၣ်တဖၣ် ထံၣ်ဘၣ်စီၤယဟိၡၤ ဖးဒီး, တၢ်မၤအသးလၢအစံးဝဲဒၣ်, မ့ၢ်ဝဲလၢအံၣ်စရ့ လးအစီၤပၤလီၤ. ဒီးဃၣ်အသးဒ်သိးအကဒုးတၢ်ဒီး အီၤ, ဒီးစီၤယဟိၡၤဖးကိးထီၣ်တၢ်လီၤ.
\p
\v 33 ဒီးတုၤလ့ၣ်ကဟၣ်အခိၣ်တဖၣ်ထံၣ်ဘၣ်ဝဲလၢအတ မ့ၢ်ဘၣ်အံၣ်စရ့လး အစီၤပၤဒီး, တၢ်မၤအသးလၢအ ဝဲသ့ၣ်က့ၤကဒါက့ၤလၢအလူၤအီၤလီၤ.
\p
\v 34 ဒီးပှၤတဂၤ ခးတၢ်တဘျီလၢ အသးဒီဖျၢၣ်, ဒီးဘၣ် အံၣ်စရ့လးအစီၤပၤလၢ အသဃိးအဆၢ, ဒီးအဝဲဒၣ်စံး လၢအလ့ၣ်ကဟၣ်အခိၣ်, ဃၣ်ဃီၤနစု, ဒီးစိာ်ထီၣ် ကွံာ်ယၤလၢပှၤသုးမုၢ်အကျါတက့ၢ်. အဂ့ၢ်ဒ်အံၤ, ယ ဘၣ်တၢ်ဆဲးလီၤ.
\p
\v 35 ဒီးတၢ်ဒုးသုးအါထီၣ်လၢမုၢ်တနံၤန့ၣ် ဒီးပှၤဝံၣ်ဆၢ ထၢၣ်စီၤပၤလၢ အလ့ၣ်ကဟၣ်အပူၤထီဒါပှၤစူၤရံဖိ, ဒီး သံဝဲလၢမုၢ်ဟါ, ဒီးအသွံၣ်ယွၤလီၤလၢအပူၤလီၢ် ဆူ လ့ၣ်ကဟၣ်အသးကံၢ်ပူၤလီၤ.
\p
\v 36 ဒီးတုၤမုၢ်လီၤနုာ်ဃၣ်ဃၣ်ဒီး, တၢ်ကိးထီၣ်လဲၤသကုၤ ပှၤသုးမုၢ်, ဒီးစံးဝဲဒၣ်, တဂၤဆူအဝ့ၢ်ဒၣ်ဝဲ, တဂၤဆူ အဝ့ၢ်ဒၣ်ဝဲ, ဒီးတဂၤဆူအကီၢ်ဒၣ်ဝဲ, တဂၤဆူအကီၢ် ဒၣ်ဝဲန့ၣ်တက့ၢ်.
\p
\v 37 ဒီးတုၤစီၤပၤသံဝဲဒီး, ပှၤစိာ်အီၤဆူၡၤမရံ, ဒီးခူၣ်လီၤ ကွံာ်စီၤပၤလၢၡၤမရံအပူၤလီၤ.
\p
\v 38 ဒီးပှၤသ့ကွံာ်လ့ၣ်ကဟၣ်လၢၡၤမရံအနိၣ်ပူၤ, ဒီးထွံၣ် တဖၣ်လ့ၣ်ကွံာ်အသွံၣ်, ဒီးသ့ကွံာ်အသဃိး, ဒ်ယွၤ အကလုၢ်ကထါလၢအကတိၤဝဲအသိးန့ၣ်လီၤ.
\p
\v 39 ဒီးတၢ်အိၣ်လီၤတဲာ်ဘၣ်ဃးဒီးစီၤအၤဃာ်, ဒီးကယဲၢ် တၢ်လၢအမၤဝဲ, ဒီးဟံၣ်ကဆီမဲလၢအသူၣ်ဝဲ, ဒီးက ယဲၢ်ဝ့ၢ်လၢအတ့ဝဲခဲလၢာ်န့ၣ် ကွဲးအသးလၢ အံၣ်စရ့ လးအစီၤပၤအလံာ်ကွဲးနီၣ်တၢ်အပူၤ, တမ့ၢ်ဘၣ်ဧါ.
\p
\v 40 ဒီးစီၤအၤဃာ်မံဝဲဒီးအပၢ်တဖၣ်, ဒီးအဖိခွါစီၤအဃၤ စယၤကဲထီၣ်စီၤပၤလၢအလီၢ်လီၤ.
\p
\v 41 ဒီးလၢအံၣ်စရ့လးအစီၤပၤအၤဃာ် အနံၣ်ပှဲၤထီၣ်လွံၢ် နံၣ်တနံၣ်န့ၣ် စီၤအၤစါအဖိခွါစီၤယဟိၡၤဖး ကဲသီစီၤ ပၤလၢယူဒၤအဖီခိၣ်လီၤ.
\p
\v 42 ဒီးလၢစီၤယဟိၡၤဖးကဲသီစီၤပၤန့ၣ် အသးပှၢ်တ့ၢ်သၢ ဆံယဲၢ်နံၣ်, ဒီးကဲစီၤပၤလၢယရူၤၡလ့ၣ်အပူၤန့ၣ် ခံဆံ ယဲၢ် နံၣ်လီၤ. ဒီးအမိၢ်အမံၤမ့ၢ်နီၢ်ဧစူဘၤ, စီၤၡံးလဃံအ ဖိမုၣ်လီၤ.
\p
\v 43 ဒီးပိာ်အပၢ် စီၤအၤစါအကျဲခဲလၢာ်, ဒီးတဃၣ်ကွံာ် ဘၣ်အသးလၢ အမၤတၢ်ဂ့ၤလၢ ယွၤအမဲာ်ဘၣ်. ဘၣ် ဆၣ်ဒီးတၢ်တမၤဟးဂီၤဘၣ်တၢ်အလီၢ်ထီၣ်ထီဘၣ်. ပှၤ ဂီၢ်မုၢ်လုၢ်ဒံးတၢ်ဒီးဆိၣ်ကဲၤဒံး တၢ်နၢမူလၢတၢ်အလီၢ် ထီၣ်ထီန့ၣ်လီၤ.
\p
\v 44 ဒီးစီၤယဟိၡၤဖး မၤတၢ်ဃူလိာ်ဖိးလိာ်ဒီးအံၣ်စရ့လး အစီၤပၤလီၤ.
\p
\v 45 ဒီးတၢ်အိၣ်လီၤတဲာ်ဘၣ်ဃးဒီးစီၤယဟိၡၤဖး, ဒီးတၢ် အစိအကမီၤလၢအဒုးနဲၣ်ဝဲ, ဒီးအဒုးသုးအဂ့ၢ်န့ၣ်ကွဲး အသးလၢယူဒၤအစီၤပၤ အလံာ်ကွဲးနီၣ်တၢ်အပူၤ, တ မ့ၢ်ဘၣ်ဧါ.
\p
\v 46 ဒီးပှၤအဲၣ်ပကၢၤဖိလၢ အအိၣ်လီၤတဲာ်လၢအပၢ်စီၤ အၤစါအမုၢ်နံၤတဖၣ်န့ၣ် သုးကွံာ်ဝဲလၢကီၢ်ပူၤလီၤ.
\p
\v 47 ဒီးစီၤပၤတအိၣ်ဘၣ်လၢအဒိၣ်အပူၤဘၣ်, ပဒိၣ်ဖးဒိၣ် တဂၤမ့ၢ်စီၤပၤလီၤ.
\p
\v 48 ဒီးစီၤယဟိၡၤဖးတ့ကဘီတၢ်ၡံၣ် ဒ်သိးအကလဲၤဆူ အိဖ့ၢ်လၢထူဧိၤလွဲဧိၤအဂီၢ်လီၤ. ဘၣ်ဆၣ်ဒီးတလဲၤဘၣ် ဝဲဘၣ်. အဂ့ၢ်ဒ်အံၤ, ကဘီဟးဂီၤလၢ ဧ့းစယိၣ်က့ဘ့ၢ် အပူၤလီၤ.
\p
\v 49 တုၤနုၤတစုစီၤအၤဃာ်အဖိခွါစီၤအဃၤစယၤ စံးလၢ စီၤယဟိၡၤဖး, ဒုးလဲၤယခ့ယပှၤ ဒီးနခ့နပှၤလၢက ဘီပူၤတက့ၢ်. ဒီးစီၤယဟိၡၤဖးတအၢၣ်လီၤဘၣ်ဝဲဘၣ်.
\p
\v 50 ဒီးစီၤယဟိၡၤဖးမံဝဲဒီးအပၢ်တဖၣ်, ဒီးပှၤခူၣ်လီၤကွံာ် အီၤဒီးအပၢ်တဖၣ်လၢအပၢ်စီၤဒၤဝံးအဝ့ၢ်ပူၤ, ဒီးအဖိ ခွါစီၤယဟိရၣ်ကဲထီၣ်စီၤပၤလၢအလီၢ်န့ၣ်လီၤ.
\p
\v 51 ဒီးလၢယူဒၤအစီၤပၤ စီၤယဟိၡၤဖးအနံၣ်ပှဲၤထီၣ်တ ဆံနွံနံၣ်တနံၣ်န့ၣ် စီၤအၤဃာ်အဖိခွါ စီၤအဃၤစယၤ ကဲသီစီၤပၤလၢ အံၣ်စရ့လးအဖီခိၣ်လၢၡၤမရံအပူၤ, ဒီး ကဲစီၤပၤလၢအံၣ်စရ့လးအဖီခိၣ်န့ၣ်ခံနံၣ်လီၤ.
\v 52 ဒီးမၤ တၢ်အၢလၢယွၤအမဲာ်ဒီးပိာ်အပၢ်အကျဲ, ဒီးအမိၢ်အကျဲ, ဒီးစီၤနဘးအဖိခွါ စီၤယၤရၤဘၣ်အကျဲ, လၢအဒုးမၤ အံၣ်စရ့လးလၢတၢ်ဒဲးဘးလီၤ.
\p
\v 53 ဒီးမၤဘဧၤလးအတၢ်, ဒီးဘူၣ်ထီၣ်ဘါထီၣ်အီၤ, ဒီး ဒုးသးထီၣ်ယွၤအံၣ်စရ့လးအကစၢ်, ဒ်ကယဲၢ်တၢ်လၢ အပၢ်မၤတ့ၢ်အသိးန့ၣ်လီၤ.
