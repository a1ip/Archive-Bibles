\id EXO
\ide UTF-8
\rem S'gaw Karen Francis Mason Version 1853
\rem 2019-01-24 [DH] Converted from OSIS to USFM
\rem 2019-01-24 [DH] Fixed text, references and OSIS markup in several places. See revisionDesc.
\rem 2011-12-08 [DH] Merged separate OSIS files into a single file, with minor changes to suit osis2mod
\rem 2010-02-03 [KS] Reconverted to OSIS after fixing a cut and paste error in his ant script that duplicated the output XML 
\rem 2008-02-01 [KS] Source text converted into OSIS using Perl script text2osis.pl 
\rem 2008-??-?? [KS] Source text was typed in SawMu and converted to Unicode using SIL TecKIT.
\mt လံာ်စီၤမိၤရှ့ခံဘ့ၣ်တဘ့ၣ်.
\toc1 လံာ်စီၤမိၤရှ့ခံဘ့ၣ်တဘ့ၣ်.
\toc2 လံာ်စီၤမိၤရှ့ခံဘ့ၣ်တဘ့ၣ်.
\c 1
\cl ၁
\p
\v 1 ဒီးအအံၤမ့ၢ်ပှၤအံၣ်စရ့လးဖိလၢအဟဲဆူအဲၤကူပတူး တဖၣ်အမံၤ, တဂၤဒီးအပှၤဟံၣ်ဖိ, တဂၤဒီးအပှၤဟံၣ် ဖိဟဲဝဲဒီးစီၤယၤကိာ်လီၤ.
\v 2 စီၤရူၤဘ့ၣ်, စီၤစူၤမ့းအိၣ် စီၤလ့ၤဝံ, ဒီးစီၤယူဒၤ,
\v 3 စီၤယံးစၣ်ကၢ်, စီၤစဘူလိၣ်, ဒီးစီၤဘံၣ်ယၤမံၣ်,
\v 4 စီၤဒၣ်, ဒီးစီၤနးသၤလံ, စီၤကး, ဒီးစီၤအၤရှ့ၢ်လီၤ.
\p
\v 5 ဒီးကယဲၢ်ပှၤအသးလၢအဟဲထီၣ်လၢ စီၤယၤကိာ်အ ယီၢ်ဒ့ခဲလၢာ်န့ၣ်မ့ၢ်ပှၤအသးနွံဆံလီၤ. အဂ့ၢ်ဒ်အံၤ, စီၤ ယိၤသးအိၣ်တ့ၢ်ဝဲလၢအဲၤကူပတူးအပူၤလီၤ.
\v 6 ဒီးစီၤယိၤ သးသံဝဲ, ဒီးအဒီပုၢ်ဝဲၢ်ခဲလၢာ်, ဒီးကယဲၢ်ပှၤတစိၤန့ၣ် ခဲလၢာ်လီၤ.
\p
\v 7 ဒီးပှၤအံၣ်စရ့လးဖိသၣ်ထီၣ်, ဒီးအါထီၣ်, ဒီးဒိၣ် ထီၣ်, ဒီးဆူၣ်ထီၣ်ဒိၣ်ဒိၣ်ကလဲာ်လီၤ. ဒီးထံဧိၤကီၢ်ဧိၤ န့ၣ်ပှဲၤဝဲဒီးအီၤလီၤ.
\p
\v 8 ဒီးစီၤပၤအသီတဂၤအိၣ်ထီၣ်လၢ အဲၤကူပတူးအဖီ ခိၣ်လၢအတသ့ၣ်ညါဘၣ်စီၤယိၤသးဘၣ်.
\v 9 ဒီးစံးဘၣ် အပှၤဂီၢ်မုၢ်, ကွၢ်ကွၢ်, ပှၤဂီၢ်မုၢ်, ပှၤအံၣ်စရ့လးဖိအါ န့ၢ်ဆူၣ်န့ၢ်ပှၤတက့ၢ်လီၤ.
\v 10 ဟဲမီၣ်, မၤသကိးအီၤဒီးတၢ် ကူၣ်သ့တက့ၢ်. ကအါထီၣ်, ဒီးတၢ်ကမၤအသးဘၣ် ဖုးလၢတၢ်ဒုးတၢ်ယၤမ့ၢ်အိၣ်ထီၣ်တမံၤမံၤဒီး, အဝဲသ့ၣ် တဖၣ်န့ၣ်ကပာ်ဖှိၣ်အသးဒီးပဒုၣ်ပဒါ, ဒီးဒုးတၢ်ဒီးပှၤ, ဒီးဟးထီၣ်ကွံာ်လၢကီၢ်အံၤလီၤ.
\p
\v 11 ဒီးပာ်သွဲအပဒိၣ်တဖၣ်လၢအဖီခိၣ်, ဒ်သိးအကမၤနး မၤဖှီၣ်အီၤလၢအတၢ်ဝံတၢ်ယိးလီၤ. ဒီးအဝဲသ့ၣ်မၤထီၣ် တၢ်ပာ်ဖှိၣ်အဝ့ၢ်တဖၣ်လၢဖၤရိၤအဂီၢ်, ဝ့ၢ်ပံသိၣ်, ဒီး ဝ့ၢ်ရၤမစ့လီၤ.
\p
\v 12 ဘၣ်ဆၣ်ဒီး ဒံးမၤနးမၤဖှီၣ်အီၤဒီး, အဝဲသ့ၣ်ဒံးအါ ထီၣ်, ဒီးဒံးဒိၣ်ထီၣ်လီၤ. ဒီးအသးဆါလၢပှၤအံၣ်စရ့ လးဖိအဃိလီၤ.
\v 13 ဒီးပှၤအဲၤကူပတူးဖိမၢပှၤအံၣ်စရ့လး ဖိမၤအတၢ်ဒီးဒူတၢ်လီၤ.
\v 14 ဒီးမၤကိၢ်မၤဂီၤအသးသမူလၢ ကုၢ်အတၢ်မၤဘၣ်ဃးဒီးအီကတ့ၣ်, ဒီးအူးခဲ, ဒီးကယဲၢ် ကုၢ်အတၢ်မၤလၢစံာ်ပူၤပှဲၤပူၤတမံၤလၢ်လၢ်လီၤ. အတၢ် မၤလၢအမၢအမၤန့ၣ် အိၣ်ဝဲဒီး ဒူတၢ်ကိးမံၤဒဲးလီၤ.
\p
\v 15 ဒီးအဲၤကူပတူးအစီၤပၤစံးဘၣ် ပှၤဧ့ၤဘြံၤအပှၤကွၢ်ပ ဟုး (အဝဲတဂၤအမံၤမ့ၢ်နီၢ်ၡံးပရၤ, ဒီးအဝဲတဂၤအမံၤ မ့ၢ်နီၢ်ပူၤဧၤလီၤ.)
\v 16 ဒီးစံးဝဲဒၣ်, တုၤသုမၤပှၤကွၢ်ပဟုး အလီၢ်လၢပှၤဧ့ၤဘြံၤမုၣ်အဂီၢ်ဒီး, အိၣ်ဒံးလၢလီၢ်ဆ့ၣ် နီၤဖိအဖီခိၣ်ဒီး, သုဘၣ်ကွၢ်တၢ်လီၤ. မ့မ့ၢ်အပိာ်ခွါဒီး, သုဘၣ်မၤသံအီၤလီၤ. ဘၣ်ဆၣ်မ့မ့ၢ်အပိာ်မုၣ်ဒီး, ကမူ ဘၣ်ဝဲလီၤ.
\p
\v 17 ဒီးပှၤကွၢ်ပဟုးတဖၣ်န့ၣ်ပျံၤယွၤ, ဒီးတမၤဘၣ်ဒ်အဲၤ ကူပတူးအစီၤပၤကတိၤတၢ်ဒီးအီၤအသိးဘၣ်, ဒီးဒုးမူ ဒံးဖိသၣ်ပိာ်ခွါတဖၣ်လီၤ.
\v 18 ဒီးအဲၤကူပတူးအစီၤပၤကိး က့ၤပှၤကွၢ်ပဟုး, ဒီးစံးဘၣ်အီၤ, သုမၤတၢ်အံၤ, ဒီးဒုး မူဒံးဖိသၣ်ပိာ်ခွါတဖၣ်န့ၣ်မ့ၢ်အဘၣ်မနုၤလဲၣ်.
\p
\v 19 ဒီးပှၤကွၢ်ပဟုးစံးဘၣ်ဖၤရိၤ, အဂ့ၢ်ဒ်အံၤ, ပှၤဧ့ၤဘြံၤ မုၣ်တဒ်ဘၣ်ပှၤအဲၤကူပတူးမုၣ်အသိးဘၣ်, မ့ၢ်အဂံၢ် ဆူၣ်အဘါဆူၣ်သတးဒီး, ပှၤကွၢ်ပဟုးတချုးတုၤဒံး ဘၣ်လၢအအိၣ်ဒီး, ဆံးစၢ်န့ၢ်တၢ်လီၤ.
\p
\v 20 ဒီးယွၤမၤဂ့ၤ ပှၤကွၢ်ပဟုး, ဒီးပှၤဂီၢ်မုၢ်အါထီၣ်, ဒီး ဆူၣ်ထီၣ်ဆူၣ်မးလီၤ.
\v 21 ဒီးမ့ၢ်ပှၤကွၢ်ပဟုးပျံၤယွၤအဃိ ဒီး, ယွၤဒုးအိၣ်ထီၣ်အပှၤဟံၣ်ဖိလီၤ.
\p
\v 22 ဒီးဖၤရိၤမၤလိာ်အပှၤဂီၢ်မုၢ်ခဲလၢာ်, ဒီးစံးဝဲဒၣ်, ဖိခွါ လၢအအိၣ်ဖျဲၣ်တဖၣ်န့ၣ်, သုဘၣ်ကွံာ်တ့ၢ်ကွံာ်အီၤလၢ ထံမိၢ်ပှၢ်အပူၤကိးဂၤဒဲးလီၤ. မ့မ့ၢ်ပိာ်မုၣ်တဖၣ်န့ၣ်, သု ဘၣ်ဒုးမူအီၤကိးဂၤဒဲးလီၤ.
\c 2
\cl ၂
\p
\v 1 ဒီးပှၤလၢ လ့ၤဝံအပှၤဟံၣ်ဖိအကျါတဂၤ လဲၤန့ၢ်မါ လၢပှၤလ့ၤဝံဖိမုၣ်တဂၤလီၤ.
\v 2 ဒီးပိာ်မုၣ်န့ၣ်ဒၢထီၣ်, ဒီး ဆံးစၢ်န့ၢ်အဖိခွါ, ဒီးထံၣ်ဘၣ်ဝဲလၢအမ့ၢ်အဂ့ၤ, ဒီးပာ် ခူသူၣ်အီၤသၢလါလီၤ.
\p
\v 3 ဒီးပာ်ခူသူၣ်ဝဲတသ့လၢၤဘၣ်ဒီး, ဟံးန့ၢ်ဆှဲကိမ့ၤအ ချံဖိ, ဒီးဖှူဝဲဒီးကျဲတံးကိၢ်လိၣ်, ဒီးဆှိအထုး, ဒီးပာ်ဖိ သၣ်ပိာ်ခွါလၢအပူၤ, ဒီးပာ်လီၤအီၤလၢဆှဲကျါလၢထံ မိၢ်ပှၢ်အနံၤန့ၣ်လီၤ.
\p
\v 4 ဒီးတၢ်ကမၤအီၤဒ်လဲၣ်ဒ်လဲၣ်န့ၣ်, ဒ်သိးအကသ့ၣ် ညါဒီး, အဝဲၢ်မုၣ်တဂၤဆၢထၢၣ်စၢၢ်တလၢၢ်လီၤ.
\v 5 ဒီးဖၤ ရိၤအဖိမုၣ်တဂၤဟဲလီၤလုၣ်ထံလၢထံမိၢ်ပှၢ်, ဒီးအကုၢ် အပှၤပိာ်မုၣ်တဖၣ်ဟးဝဲလၢထံမိၢ်ပှၢ်နံၤ, ဒီးထံၣ်ဘၣ်ချံ ဖိအိၣ်လၢဆှဲကျါ, ဒီးမၢအကုၢ်ပိာ်မုၣ်တဂၤလဲၤဟံးန့ၢ် ဝဲလီၤ.
\p
\v 6 ဒီးအိးထီၣ်ဝဲ, ဒီးထံၣ်ဘၣ်ဖိသၣ်ပိာ်ခွါ, ဒီးကွၢ်ကွၢ်, ဖိသၣ်န့ၣ်ဟီၣ်ဝဲလီၤ. ဒီးသးကညီၤအီၤ, ဒီးစံးဝဲဒၣ်, အဝဲအံၤမ့ၢ်ပှၤဧ့ၤဘြံၤဖိအဖိသၣ်ပိာ်ခွါတဂၤလီၤ.
\p
\v 7 ဒီးအဝဲၢ်မုၣ်စံးဘၣ်ဖၤရိၤအဖိမုၣ်, ယဘၣ်လဲၤကိးန့ၢ် နၤလၢပှၤဧ့ၤဘြံၤမုၣ်လၢအဒုးအီၣ်နုၢ်တၢ်တဂၤ, ဒ်သိး အကဒုးအီၣ်နုၢ်ဖိသၣ်အံၤလၢနဂီၢ်စ့ၢ်ကီးဧါ.
\p
\v 8 ဒီးဖၤရိၤအဖိမုၣ်န့ၣ်စံးဘၣ်အီၤ, လဲၤတက့ၢ်. ဒီးပမုၣ် ကနီၤတဂၤန့ၣ် လဲၤကိးန့ၢ်ဖိသၣ်အမိၢ်လီၤ.
\v 9 ဒီးဖၤရိၤ အဖိမုၣ်စံးဘၣ်အီၤ, က့ၤစိာ်ဖိသၣ်တဂၤအံၤ, ဒီးဒုးအီၣ် နုၢ်အီၤလၢယဂီၢ်တက့ၢ်. ဒီးယကဟ့ၣ်နဘူးနလဲလီၤ. ဒီးပိာ်မုၣ်န့ၣ်ဟံးန့ၢ်ဖိသၣ်, ဒီးဒုးအီၣ်နုၢ်အီၤလီၤ.
\p
\v 10 ဒီးဖိသၣ်ပိာ်ခွါန့ၣ်ဒိၣ်ထီၣ်, ဒီးအမိၢ်ဟဲက့ၤစိာ်အီၤ ဆူဖၤရိၤအဖိမုၣ်အအိၣ်, ဒီးကဲထီၣ်အဖိခွါ, ဒီးယုၢ်ဝဲ အမံၤလၢစီၤမိၤရှ့, အဂ့ၢ်ဒ်အံၤ, စံးဝဲဒၣ်, ယထုးထီၣ် အီၤလၢထံကျါလီၤ.
\p
\v 11 ဒီးတၢ်မၤအသးလၢမုၢ်နံၤတဖၣ်န့ၣ် တုၤစီၤမိၤရှ့ဒိၣ် ထီၣ်ဒီး, လဲၤထီၣ်ဆူအဒီပုၢ်ဝဲၢ်အအိၣ်, ဒီးကွၢ်အတၢ် ဝံတၢ်ယိး, ဒီးထံၣ်ဘၣ်ပှၤအဲၤကူပတူးဖိကျီပှၤဧ့ၤဘြံၤဖိ, အဒီပုၢ်ဝဲၢ်တဂၤလီၤ.
\v 12 ဒီးဃၣ်ကွံာ်ဝဲလၢအံၤတခီဒီးလၢ န့ၣ်တခီ, တထံၣ်ပှၤနီတဂၤဘၣ်ဒီး, ကျီသံပှၤအဲၤကူ ပတူးဖိ, ဒီးမၤဘၢကွံာ်အီၤလၢမဲးကျါလီၤ.
\p
\v 13 ဒီးလဲၤထီၣ်ဝဲခံနံၤတနံၤဒီး, ကွၢ်ကွၢ်, ပှၤဧ့ၤဘြံၤဖိခံ ဂၤတီၢ်လိာ်အသး, ဒီးစံးဘၣ်ပှၤလၢအမၤတတီဘၣ်တ ဂၤ, နကျီနသကိးဘၣ်မနုၤလဲၣ်.
\p
\v 14 ဒီးစံးဝဲဒၣ်, မ့ၢ်မတၤပာ်နၤလၢပှၤပဒိၣ်ဖးဒိၣ်, ဒီးပှၤစံၣ် ညီၣ်ကွီၢ်လၢပဖီခိၣ်တဂၤလဲၣ်. နစံးလၢနကမၤသံယၤ, ဒ်နမၤသံပှၤအဲၤကူပတူးဖိအသိးစ့ၢ်ကီးဧါ. ဒီးစီၤမိၤရှ့ပျံၤ တၢ်, ဒီးစံးဝဲဒၣ်, မ့ၢ်မးပှၤသ့ၣ်ညါတၢ်န့ၣ်တမံၤလီၤ.
\p
\v 15 ဒီးဖၤရိၤနၢ်ဟူတၢ်တမံၤန့ၣ်, ဒီးဃုမၤသံစီၤမိၤရှ့လီၤ. ဒီးစီၤမိၤရှ့ဃ့ၢ်တၢ်လၢဖၤရိၤအမဲာ်ညါ, ဒီးအိၣ်လၢကီၢ် မံးဒယၣ်, ဒီးဆ့ၣ်နီၤလၢထံပူၤအဃၢၤလီၤ.
\v 16 ဒီးကီၢ်မံးဒယၣ်အပှၤလုၢ်တၢ်အဒိၣ် အိၣ်ဒီးအဖိမုၣ်နွံဂၤ, ဒီးအဝဲသ့ၣ်ဟဲဒၢၣ်ထံ, ဒီးမၤပှဲၤထံကျိးဒ်သိးအကဒုးအီအပၢ်အသိဒီး အမဲာ်တဲးလဲးတဖၣ်အထံလီၤ.―
\p
\v 17 ဒီးပှၤကွၢ်တၢ်ဖိတဖၣ်ဟဲဟီထီၣ်ကွံာ်အီၤ, ဒီးစီၤမိၤရှ့ဂဲၤ ဆၢထၢၣ်အုၣ်က့ၤခီၣ်က့ၤအီၤ, ဒီးဒုးအီအသိဒီးအမဲာ် တဲးလဲးအထံလီၤ.
\p
\v 18 ဒီးအဝဲသ့ၣ်တဖၣ်န့ၣ် ဟဲဆူအပၢ် စီၤရူၤအ့လးအ အိၣ်, ဒီးအဝဲဒၣ်စံး, လၢမုၢ်မဆါတနံၤအံၤသုဟဲချ့သ ဒံးမ့ၢ်အဘၣ်မနုၤလဲၣ်.
\p
\v 19 ဒီးစံးဝဲဒၣ်, ပှၤအဲၤကူပတူးဖိတဂၤ မၤပူၤဖျဲးပှၤဒီးပှၤ ကွၢ်တၢ်ဖိအစုပူၤ, ဒီးဒၢၣ်ထံလၢလၢပှဲၤပှဲၤလၢပဂီၢ်, ဒီး ဒုးအီသိဒီးမဲာ်တဲးလဲးတဖၣ်အထံလီၤ.
\p
\v 20 ဒီးစံးဘၣ်အဖိမုၣ်တဖၣ်န့ၣ်, ဒီးမ့ၢ်အအိၣ်ဖဲလဲၣ်, သု ဟဲသဒၣ်ပှၤတဂၤန့ၣ်ဘၣ်မနုၤလဲၣ်, ကိးန့ၢ်အီၤဒ်သိး အကအီၣ်တၢ်အီၣ်တက့ၢ်.
\p
\v 21 ဒီးဘၣ်စီၤမိၤရှ့အသးလၢ အကအိၣ်ဝဲဆိးဝဲဒီးပှၤတ ဂၤန့ၣ်, ဒီးဟ့ၣ်စီၤမိၤရှ့လၢအဖိမုၣ်နီၢ်စံးဖိရၤလီၤ.
\v 22 ဒီး ဆံးစၢ်န့ၢ်အဖိခွါ, ဒီးယုၢ်ဝဲအမံၤလၢ စီၤက့ရၡိၣ်လီၤ. အဂ့ၢ်ဒ်အံၤ, စံးဝဲဒၣ်, ယမ့ၢ်တ့ၢ်ပှၤတမှံၤလၢတခီဘီမုၢ် အပူၤလီၤ.
\p
\v 23 ဒီးအါနံၤအါသီပူၤကွံာ်ဒီး, တၢ်မၤအသးလၢအဲၤကူ ပတူးအစီၤပၤသံဝဲလီၤ. ဒီးပှၤအံၣ်စရ့လးဖိကအုကစွါ လၢအမၤကုၢ်အတၢ်မၤအဃိ, ဒီးအကိးပသူထီၣ်, ဒီးအ ဃ့ကညးတၢ်မၤလၢအမၤကုၢ်အတၢ်မၤအဃိန့ၣ်, ထီၣ် ဘးလၢယွၤအအိၣ်,
\v 24 ဒီးယွၤနၢ်ဟူအတၢ်ကအုကစွါ တၢ်, ဒီးယွၤသ့ၣ်နီၣ်ထီၣ်က့ၤအတၢ်အၢၣ်လီၤအီလီၤဒီး စီၤအၤဘြၤဟၣ်, ဒီးစီၤအံၤစဲး, ဒီးစီၤယၤကိာ်,
\v 25 ဒီးယွၤ ကွၢ်လီၤပှၤအံၣ်စရ့လးဖိ, ဒီးယွၤသ့ၣ်ညါဝဲလီၤ.
\c 3
\cl ၃
\p
\v 1 ဒီးစီၤမိၤရှ့ကွၢ်အမံၤပှၢ် ကီၢ်မံးဒယၣ်အပှၤလုၢ်တၢ်အ ဒိၣ်, စီၤယံးသရိၤအသိဒီးမဲာ်တဲးလဲးတဖု, ဒီးဆှၢသိဒီး မဲာ်တဲးလဲးတဖုဆူပှၢ်မုၢ်ကနၢအချၢဃံတခီ, ဒီးဟဲဆူ ကစၢ်အကစၢၢ်ဃိၤရ့းလီၤ.
\p
\v 2 ဒီးယွၤအကလူးတဂၤ လီၣ်ဖျါထီၣ်အသးလၢအီၤလၢ မ့ၣ်အူလၣ်အကျါလၢသ့ၣ်တၤဆှုၣ်တခိၣ်အသးကံၢ်ပူၤ, ဒီးကွၢ်ဝဲ, ဒီးကွၢ်ကွၢ်, တၢ်ဆူးသ့ၣ်တၤဆှုၣ်န့ၣ်လၢမ့ၣ် အူ, ဒီးတၢ်တအီၣ်ဘၣ်သ့ၣ်တၤဆှုၣ်ဘၣ်.
\p
\v 3 ဒီးစီၤမိၤရှ့စံးဝဲဒၣ်, ယကဃၣ်ယသးခဲအံၤ, ဒီးကွၢ် တၢ်အိၣ်ဖျါလီၤလးအံၤ, လၢတၢ်တအီၣ်ဘၣ်သ့ၣ်တၤ ဆှုၣ်တခိၣ်န့ၣ်အဂ့ၢ်လီၤ.
\p
\v 4 ဒီးတုၤယွၤထံၣ်လၢအဃၣ်အသး ဒ်သိးအကကွၢ်တၢ် ဒီး, ယွၤကိးထီၣ်အီၤလၢသ့ၣ်တၤဆှုၣ်တခိၣ်အသးကံၢ် ပူၤ, ဒီးစံးဝဲဒၣ်, စီၤမိၤရှ့ဧၢ, စီၤမိၤရှ့ဧၢ, ဒီးစံးဝဲဒၣ်, ကွၢ်ကွၢ်, ယၤလီၤ.
\p
\v 5 ဒီးစံးဝဲဒၣ်, သုးဘူးနသးဖဲအံၤတဂ့ၤ, ဃ့ၣ်လီၤကွံာ် နခီၣ်ဖံးလၢနခီၣ်တက့ၢ်. အဂ့ၢ်ဒ်အံၤ, ဖဲအလီၢ်လၢန ဆၢထၢၣ်န့ၣ်မ့ၢ်ဟီၣ်ခိၣ်စီဆှံလီၤ.
\v 6 ဒီးစံးဝဲဒၣ်, ယမ့ၢ် နပၢ်အကစၢ်, စီၤအၤဘြၤဟၣ်အကစၢ်, စီၤအံၤစဲးအ ကစၢ်, ဒီးစီၤယၤကိာ်အကစၢ်လီၤ. ဒီးစီၤမိၤရှ့မၤဘံးအ မဲာ်လီၤ. အဂ့ၢ်ဒ်အံၤ, ကွၢ်ယွၤအမဲာ်န့ၣ်ပျံၤဝဲလီၤ.
\p
\v 7 ဒီးယွၤစံးဝဲဒၣ်, ယထံၣ်တ့ၢ်ယပှၤဂီၢ်မုၢ် လၢအအိၣ် လၢအဲၤကူပတူးအပူၤတဖၣ် အတၢ်နးတၢ်ဖှီၣ် သပှၢ် တၢၢ်ဒီး ယနၢ်ဟူအတၢ်ကိးပသူကိးပသီလၢ အတၢ်ဝံ တၢ်ယိးအကစၢ်အဃိလီၤ. အဂ့ၢ်ဒ်အံၤ, ယသ့ၣ်ညါ အသူၣ်ကိၢ်အသးဂီၤလီၤ.
\v 8 ဒီးယဟဲလီၤဒ်သိးယကမၤ ပူၤမၤဖျဲးအီၤလၢပှၤအဲၤကူပတူးဖိအစုပူၤ, ဒီးဒုးဟးထီၣ် ကွံာ်အီၤလၢကီၢ်အဝဲန့ၣ် ဆူကီၢ်တဘ့ၣ်လၢအဂ့ၤဒီးလၢ အလဲၢ်, ဆူကီၢ်တဘ့ၣ်လၢအယွၤဝဲဒီးတၢ်နုၢ်ထံဒီးကနဲ စီ, ဆူပှၤကနၤဧၣ်ဖိ, ဒီးပှၤဃ့ၤသးဖိ, ဒီးပှၤအမိၢ်ဖိ, ဒီးပှၤပရးစၤဖိ, ဒီးပှၤဃံၤဝံဖိ, ဒီးပှၤယဘူၣ်ဖိသ့ၣ်တ ဖၣ်အလီၢ်န့ၣ်လီၤ.
\v 9 ဒီးခဲကနံၣ်အံၤကွၢ်ကွၢ်, ပှၤအံၣ်စရ့လးဖိအတၢ်ကိးပသူကိးပသီဟဲထီၣ်ဆူယအိၣ်, ဒီးယထံၣ်စ့ၢ်ကီးအတၢ်အၢတၢ်နးလၢ ပှၤအဲၤကူပတူးဖိမၤအၢမၤနးအီၤလီၤ.―
\p
\v 10 ဒီးခဲကနံၣ်အံၤဟဲ, ဒီးယကမၢလီၤနၤဆူဖၤရိၤအအိၣ်ဒ် သိးနကဒုးဟးထီၣ် ယပှၤဂီၢ်မုၢ်ပှၤအံၣ်စရ့လးဖိ, လၢ အဲၤကူပတူးအပူၤန့ၣ်လီၤ.
\p
\v 11 ဒီးစီၤမိၤရှ့စံးဘၣ်ယွၤ, ယဲဒၣ်အံၤ ယမ့ၢ်မတၤတဂၤ လၢယကလဲၤဆူဖၤရိၤအအိၣ်, ဒီးဒုးဟးထီၣ်ကွံာ်ပှၤ အံၣ်စရ့လးဖိလၢအဲၤကူပတူးအပူၤန့ၣ်လဲၣ်.
\p
\v 12 ဒီးစံးဝဲဒၣ်, ယကအိၣ်ဒီးနၤလီၤ. ဒီးအအံၤမ့ၢ်တၢ်ပ နီၣ်လၢယမၢလီၤနၤလီၤ, တုၤနဒုးဟးထီၣ်ကွံာ်ပှၤဂီၢ်မုၢ် လၢအဲၤကူပတူးအပူၤဒီး, သုကမၤယွၤအတၢ်လၢကစၢၢ် တဖျၢၣ်အံၤအလိၤလီၤ.
\p
\v 13 ဒီးစီၤမိၤရှ့စံးဘၣ်ယွၤ, ကွၢ်ကွၢ်, ယဲဒၣ်အံၤတုၤယဟဲ ဆူပှၤအံၣ်စရ့လးဖိအအိၣ်, ဒီးစံးဘၣ်အီၤ, သုပၢ်အက စၢ်မၢလီၤယၤဆူသုအိၣ်, ဒီးအဝဲသ့ၣ်တဖၣ်ကစံးဘၣ် ယၤ, အမံၤမ့ၢ်မနုၤလဲၣ်ဒီး, ယကစံးဘၣ်အီၤဒ်လဲၣ်.
\p
\v 14 ဒီးယွၤစံးဘၣ်စီၤမိၤရှ့, ယမ့ၢ်တၢ်လၢယမ့ၢ်လီၤ. ဒီး စံးဝဲဒၣ်, နဘၣ်စံးဘၣ်ပှၤအံၣ်စရ့လးဖိဒ်အံၤ, ယမ့ၢ် မၢလီၤယၤဆူသုအိၣ်လီၤ.
\v 15 ဒီးယွၤစံးဒံးစီၤမိၤရှ့, နဘၣ် စံးဘၣ်ပှၤအံၣ်စရ့လးဖိဒ်အံၤ, ယွၤသုပၢ်အကစၢ်, စီၤ အၤဘြၤဟၣ်အကစၢ်, စီၤအံၤစဲးအကစၢ်, ဒီးစီၤယၤ ကိာ်အကစၢ်, မၢလီၤယၤဆူသုအိၣ်လီၤ. အန့ၣ်မ့ၢ်ယ မံၤလီၤထူလီၤယိာ်, ဒီးအန့ၣ်မ့ၢ်တၢ်ဒုးသ့ၣ်နီၣ်ထီၣ်ယၤ အစိၤစိၤအဃၣ်ဃၣ်လီၤ.
\p
\v 16 လဲၤတၢ်, ဒီးဒုးအိၣ်ဖှိၣ်ရိဖှိၣ်အံၣ်စရ့လးအသူၣ်က့သး ပှၢ်, ဒီးစံးဘၣ်အီၤ, ယွၤသုပၢ်အကစၢ်, စီၤအၤဘြၤ ဟၣ်, ဒီးစီၤအံၤစဲး, ဒီးစီၤယၤကိာ်အကစၢ်လီၣ်ဖျါထီၣ် အသးလၢယၤ, ဒီးစံးဝဲဒၣ်, ယအိၣ်သကိးသုသပှၢ် တၢၢ်လံ, ဒီးယထံၣ်တၢ်လၢပှၤမၤသုလၢအဲၤကူပတူး အပူၤလီၤ.
\v 17 ဒီးယစံးတၢ်, ယကဒုးလဲၤထီၣ်ကွံာ်သုလၢ အဲၤကူပတူးအတၢ်နးတၢ်ဖှီၣ်အပူၤဆူပှၤကနၤဧၣ်ဖိ, ဒီး ပှၤဃ့ၤသးဖိ, ဒီးပှၤအမိၢ်ဖိ, ဒီးပှၤပရးစၤဖိ, ဒီးပှၤဃံၤ ဝံၤဖိ, ဒီးပှၤယဘူၣ်ဖိသ့ၣ်တဖၣ်အကီၢ်, ဆူကီၢ်တဘ့ၣ် လၢအယွၤဝဲဒီးတၢ်နုၢ်ထံဒီးကနဲစီလီၤ.
\p
\v 18 ဒီးအဝဲသ့ၣ်တဖၣ်န့ၣ်ကကနၣ်နကလုၢ်, ဒီးနဘၣ်ဟဲ နဲ, ဒီးပှၤအံၣ်စရ့လးဖိအသူၣ်က့သးပှၢ်, ဆူအဲၤကူပ တူးအစီၤပၤအအိၣ်, ဒီးသုဘၣ်စံးဘၣ်အီၤ, ယွၤ, ပှၤ ဧ့ၤဘြံၤဖိအကစၢ်, ဘၣ်သဃိာ်ဒီးပှၤ, ဒီးခဲကနံၣ်အံၤ ဒုးလဲၤလၢ်ပှၤသၢနံၤကျဲဆူပှၢ်လၢ်ကျါ, ဒ်သိးပကလုၢ် တၢ်လၢယွၤပကစၢ်န့ၣ်တက့ၢ်.
\p
\v 19 ဒီးယသ့ၣ်ညါလၢတၢ်အစုဆူၣ်အခီၣ်ဆူၣ် မ့ၢ်တအိၣ် ဘၣ်ဒီး, အဲၤကူပတူးအစီၤပၤတဖၣ်တဟ့ၣ်လဲၤဘၣ်သု ဘၣ်.
\p
\v 20 ဒီးယကယူာ်ထီၣ်ယစု, ဒီးတီၢ်အဲၤကူပတူးလၢတၢ် လီၤလိၢ်လီၤလး လၢယကမၤလၢအသးကံၢ်ပူၤခဲလၢာ် လီၤ. ဒီးတၢ်တဖၣ်န့ၣ်အလီၢ်ခံကပျၢ်သုလီၤ.
\v 21 ဒီးယ ကဟ့ၣ်ပှၤဂီၢ်မုၢ်န့ၣ်လၢအဘျုးအဖှိၣ်လၢ ပှၤအဲၤကူပ တူးဖိအမဲာ်, ဒီးတုၤသုလဲၤထီၣ်ဒီး, တၢ်ကမၤအသး လၢသုတလဲၤထီၣ်ဘၣ်ကလီဘၣ်.
\v 22 ဒီးကယဲၢ်ပှၤပိာ်မုၣ် တဂၤလၢ်လၢ်ကဃ့စ့အကယၢ, ဒီးထူအကယၢ, ဒီး တၢ်ကူတၢ်သိးလၢပှၤလၢအဃၢၤ, ဒီးလၢပှၤလၢအအိၣ် တမှံၤလၢအဟံၣ်ပူၤ, ဒီးသုကဒုးကူဒုးသိးသုဖိခွါဒီးသု ဖိမုၣ်, ဒီးသုကဂုာ်န့ၢ်ပှၤအဲၤကူပတူးဖိအတၢ်လီၤ.
\c 4
\cl ၄
\p
\v 1 ဒီးစီၤမိၤရှ့စံးဆၢတၢ်, ဒီးစံးဝဲဒၣ်, ဘၣ်ဆၣ်ဒီး, ကွၢ် ကွၢ်, အဝဲသ့ၣ်တဖၣ်န့ၣ်တနာ်ဘၣ်ယၤဘၣ်, ဒီးတက နၣ်ဘၣ်ယကလုၢ်ဘၣ်. အဂ့ၢ်ဒ်အံၤ, ကစံးယွၤတလီၣ် ဖျါထီၣ်ဘၣ်အသးလၢနၤဘၣ်.
\p
\v 2 ဒီးယွၤစံးဘၣ်အီၤ, တၢ်အိၣ်လၢနစုပူၤန့ၣ်မ့ၢ်မနုၤတ မံၤလဲၣ်. ဒီးစံးဝဲဒၣ်, မ့ၢ်နီၣ်ထိးဘိလီၤ.
\p
\v 3 ဒီးစံးဝဲဒၣ်, တ့ၢ်လီၤကွံာ်အီၤလၢဟီၣ်ခိၣ်တက့ၢ်. ဒီး တ့ၢ်လီၤလၢဟီၣ်ခိၣ်, ဒီးကဲထီၣ်ဝဲလၢဂုၢ်တဘိ, ဒီးစီၤ မိၤရှ့ဃ့ၢ်လၢအမဲာ်ညါလီၤ.
\p
\v 4 ဒီးယွၤစံးဘၣ်စီၤမိၤရှ့, ယူာ်ထီၣ်နစု, ဒီးဖီၣ်န့ၢ်အီၤ လၢအမဲၢ်တက့ၢ်. (ဒီးယူာ်ထီၣ်အစု, ဒီးမၤန့ၢ်ဝဲ, ဒီး ကဲထီၣ်က့ၤနီၣ်ထိးဘိလၢအစုပူၤ),
\v 5 ဒ်သိးအဝဲသ့ၣ်က နာ်ဝဲလၢယွၤ, အပၢ်တဖၣ်အကစၢ်, စီၤအၤဘြၤဟၣ် အကစၢ်, ဒီးစီၤအံၤစဲးအကစၢ်, ဒီးစီၤယၤကိာ်အကစၢ် န့ၣ်လီၣ်ဖျါလံအသးလၢနမဲာ်ညါလံန့ၣ်လီၤ.
\p
\v 6 ဒီးယွၤစံးဘၣ်ဒံးအီၤ, ဒၢနုာ်နစုလၢနသးနါပှၢ်အပူၤ တက့ၢ်. ဒီးဒၢနုာ်အစုလၢအသးနါပှၢ်အပူၤ, ဒီးထုး ထီၣ်ဝဲ, ဒီးကွၢ်ကွၢ်, အစုဆါအၢဒ်မူခိၣ်ဖီအသိးန့ၣ်လီၤ.
\p
\v 7 ဒီးစံးဝဲဒၣ်, ဒၢနုာ်က့ၤနစုလၢနသးနါပှၢ်အပူၤတက့ၢ်. ဒီးဒၢနုာ်က့ၤအစုလၢအသးနါပှၢ်အပူၤ, ဒီးထုးထီၣ်က့ၤ လၢအသးနါပှၢ်, ဒီးကွၢ်ကွၢ်, ကဲကဒါက့ၤဒ်အညၣ်အ သိးန့ၣ်လီၤ.
\p
\v 8 ဒီးတၢ်ကမၤအသးလၢအဝဲသ့ၣ်မ့ၢ်တနာ်ဘၣ်နၤ, ဒီး မ့ၢ်တနာ်ဘၣ်တၢ်ပနီၣ်အခီၣ်ထံးတမံၤအကလုၢ်ဒီး, က နာ်တၢ်ပနီၣ်လၢခံတမံၤအကလုၢ်န့ၣ်လီၤ.
\p
\v 9 ဒီးတၢ်ကမၤအသးလၢအဝဲသ့ၣ်တဖၣ်န့ၣ် မ့ၢ်တနာ် စ့ၢ်ကီးဘၣ်တၢ်ပနီၣ်ခံမံၤအံၤ, ဒီးတကနၣ်ဘၣ်နကလုၢ် ဘၣ်ဒီး, နဘၣ်မၤန့ၢ်ထံလၢထံမိၢ်ပှၢ်အပူၤ, ဒီးလူလီၤ လၢခိလီၤ. ဒီးထံလၢနမၤန့ၢ်လၢထံမိၢ်ပှၢ်အပူၤန့ၣ်က ကဲထီၣ်တၢ်သွံၣ်လၢခိလီၤ.
\p
\v 10 ဒီးစီၤမိၤရှ့စံးဘၣ်ယွၤ, ပျဲလၢ်တက့ၢ်, ကစၢ်ဧၢ, လၢ သီမ့ၢ်ဂ့ၤ, လၢနကတိၤတၢ်ဒီးနကုၢ်နပှၤအလီၢ်ခံမ့ၢ်ဂ့ၤ, ယတမ့ၢ်ဘၣ်ပှၤကတိၤတၢ်သ့ဘၣ်. အဂ့ၢ်ဒ်အံၤ, ယဲဒၣ် အံၤယထးခိၣ်ဃၢ, ဒီးယပျ့ၤဃၢလီၤ.
\p
\v 11 ဒီးယွၤစံးဘၣ်အီၤ, မ့ၢ်မတၤတ့ပှၤကညီအထးခိၣ်ဒီး မ့ၢ်မတၤတ့ပှၤတအုၣ်, ပှၤနၢ်တအၢ, ပှၤထံၣ်တၢ်သ့, ဒီးပှၤမဲာ်ဘျီၣ်န့ၣ်တဂၤလဲၣ်. ယၤ, ယွၤတမ့ၢ်ဘၣ်ဧါ.
\p
\v 12 ဒီးခဲကနံၣ်အံၤလဲၤတၢ်တက့ၢ်. ဒီးယကအိးထီၣ်နထး ခိၣ်, ဒီးနကကတိၤတၢ်ဒ်လဲၣ်ဒ်လဲၣ်န့ၣ်, ယကသိၣ်လိ နၤလီၤ.
\p
\v 13 ဒီးစံးဝဲဒၣ်, ကစၢ်ဧၢ, မၢလီၤလၢ်ပှၤလၢနကမၢလီၤ အီၤတက့ၢ်.
\p
\v 14 ဒီးယွၤအသးထီၣ်ကဲၤထီၣ်ဘၣ်စီၤမိၤရှ့, ဒီးစံးဝဲဒၣ်, ပှၤလ့ၤဝံဖိစီၤအၤဟရိၣ်မ့ၢ်နဒီပုၢ်ဝဲၢ်န့ၣ်, တမ့ၢ်ဘၣ်ဧါ. ယသ့ၣ်ညါလၢအဝဲဒၣ်ကတိၤတၢ်သ့လီၤ. ဒီးကွၢ်ကွၢ်, ဟဲထီၣ်သဂၢၢ်နၤစ့ၢ်ကီး, ဒီးတုၤအထံၣ်ဘၣ်နၤဒီး, အ သူၣ်ကခုအသးကခုလီၤ. ဒီးနဘၣ်ကတိၤတၢ်ဒီးအီၤ, ဒီးပာ်တၢ်ကတိၤလၢအ ထးခိၣ်, ဒီးယကအိၣ်ဒီးနထးခိၣ်, ဒီးအဝဲဒၣ်အထး ခိၣ်, ဒီးသုကမၤဒ်လဲၣ်ဒ်လဲၣ်န့ၣ်, ယကသိၣ်လိသုလီၤ.
\v 15 ဒီးနဘၣ်ကတိၤတၢ်ဒီးအီၤ, ဒီးပာ်တၢ်ကတိၤလၢအထးခိၣ်, ဒီးယကအိၣ်ဒီးနထးခိၣ်, ဒီးအဝဲဒၣ်အထးခိၣ်, ဒီးသုကမၤဒ်လဲၣ်ဒ်လဲၣ်န့ၣ်, ယကသိၣ်လိသုလီၤ.―
\p
\v 16 ဒီးအဝဲဒၣ်န့ၣ်ကကတိၤတၢ်ဒီးပှၤဂီၢ်မုၢ်လၢနဂီၢ်, ဒီးအ ဝဲဒၣ်န့ၣ်ကအိၣ်လၢနဂီၢ်လၢထးခိၣ်အလီၢ်, ဒီးနဲဒၣ်န ကအိၣ်လၢအဂီၢ်လၢယွၤအလီၢ်လီၤ.
\v 17 ဒီးနဘၣ်ဟံးန့ၢ် နီၣ်ထိးဘိအံၤလၢနစုပူၤ, ဒီးနကမၤတၢ်လီၤလးတဖၣ် လၢအီၤလီၤ.
\p
\v 18 ဒီးစီၤမိၤရှ့လဲၤတၢ်ဒီးက့ၤက့ၤဝဲဆူအမံၤပှၢ် စီၤယံးသ ရိၤအအိၣ်, ဒီးစံးဘၣ်အီၤ, ပျဲဟးထီၣ်ယၤ, ဒီးပျဲက့ၤ က့ၤယၤဆူယဒီပုၢ်ဝဲၢ်အအိၣ် လၢအဲၤကူပတူးအပူၤတ က့ၢ်. ဒီးမ့ၢ်အမူဒံးဧါန့ၣ်ယကထံၣ်ဘၣ်လီၤ. ဒီးစီၤယံး သရိၤစံးဘၣ်စီၤမိၤရှ့, လဲၤတၢ်မုာ်မုာ်တက့ၢ်.
\p
\v 19 ဒီးယွၤစံးဘၣ်စီၤမိၤရှ့လၢမံးဒယၣ်အပူၤန့ၣ်, လဲၤတၢ်, ဒီးက့ၤက့ၤဆူအဲၤကူပတူးအပူၤတက့ၢ်. အဂ့ၢ်ဒ်အံၤ, ပှၤ လၢအဃုနသးသမူန့ၣ်သံလံခဲလၢာ်လံ.
\p
\v 20 ဒီးစီၤမိၤရှ့ဟံးန့ၢ်အမါ, ဒီးအဖိခွါတဖၣ်, ဒီးဒုးဒိး အီၤလၢကသ့ၣ်ယီၤ, ဒီးက့ၤက့ၤဝဲဆူကီၢ်အဲၤကူပတူး လီၤ. ဒီးစီၤမိၤရှ့ဟံးန့ၢ်ယွၤအနီၣ်ထိးဘိလၢအစုပူၤလီၤ.
\p
\v 21 ဒီးယွၤစံးဘၣ်စီၤမိၤရှ့, တုၤနလဲၤတၢ်ဒ်သိးနကက့ၤ က့ၤဆူအဲၤကူပတူးန့ၣ်ဒီး, ကွၢ်, ကယဲၢ်တၢ်လီၤလးအ ပနီၣ်လၢယပာ်လၢနစုပူၤန့ၣ်, မၤအီၤလၢဖၤရိၤအမဲာ် ညါတက့ၢ်. ဒီးယကဒုးဆူၣ်ထီၣ်အသး, ဒီးတပျၢ်ဘၣ် ပှၤဂီၢ်မုၢ်ဘၣ်.
\p
\v 22 ဒီးနဘၣ်စံးဘၣ်ဖၤရိၤ, ယွၤစံးဒ်အံၤ, အံၣ်စရ့လးမ့ၢ် ယဖိခွါ, ယဖိဝဲၢ်ကိလီၤ.
\v 23 ဒီးယစံးဘၣ်နၤ, ပျၢ်ယဖိ ခွါဒ်သိးအကမၤယတၢ်န့ၣ်တက့ၢ်. ဒီးနမ့ၢ်ဂ့ၢ်လိာ်, ဒီး တပျၢ်ဘၣ်အီၤဒီး, ကွၢ်ကွၢ်, ယကမၤသံနဖိခွါ, နဖိ ဝဲၢ်ကိလီၤ.
\p
\v 24 ဒီးတၢ်မၤအသးလၢကျဲပူၤ, ဖဲအိၣ်ဘှံးအလီၢ်န့ၣ်ယွၤ သဂၢၢ်အီၤ, ဒီးဃုမၤသံအီၤလီၤ.
\v 25 ဒီးနီၢ်စံးဖိရၤဟံးန့ၢ် လၢၢ်ဖိ, ဒီးကူးတရံးအဖိခွါအတၢ်အခိၣ်ဖံး, ဒီးတ့ၢ် လီၤလၢအခီၣ်ထံး, ဒီးစံးဝဲဒၣ်, မ့ၢ်မးနမ့ၢ်တၢ်သွံၣ်အ တလးမူးပိာ်ခွါတဂၤလၢယဂီၢ်လီၤ.
\v 26 ဒီးပျၢ်အီၤလီၤ. တုၤနုၤတစုနီၢ်စံးဖိရၤစံးဝဲဒၣ်, နမ့ၢ်တၢ်သွံၣ်အတလး မူးပိာ်ခွါလၢတၢ်ကူးတရံးအဃိလီၤ.
\p
\v 27 ဒီးယွၤစံးဘၣ်စီၤအၤဟရိၣ်, လဲၤသဂၢၢ်စီၤမိၤရှ့လၢပှၢ် မုၢ်ကနၢအပူၤတက့ၢ်. ဒီးအဝဲဒၣ်လဲၤသဂၢၢ်အီၤလၢက စၢ်အကစၢၢ်, ဒီးနၢမူအီၤလီၤ.
\p
\v 28 ဒီးစီၤမိၤရှ့စံၣ်တဲၤတဲလီၤ စီၤအၤဟရိၣ်လၢယွၤလၢအ မၢလီၤအီၤအတၢ်ကတိၤခဲလၢာ်, ဒီးတၢ်လီၤလးလၢအ မၤလိာ်တ့ၢ်ခဲလၢာ်လီၤ.
\p
\v 29 ဒီးစီၤမိၤရှ့ဒီးစီၤအၤဟရိၣ် လဲၤဒုးအိၣ်ဖှိၣ်ရိဖှိၣ်ပှၤအံၣ် စရ့လးဖိအသူၣ်က့သးပှၢ်ခဲလၢာ်လီၤ.
\p
\v 30 ဒီးစီၤအၤဟရိၣ်စံၣ်တဲၤတဲလီၤ တၢ်ကတိၤလၢယွၤစံး ဘၣ်စီၤမိၤရှ့ခဲလၢာ်, ဒီးမၤတၢ်လီၤလးတဖၣ်လၢပှၤဂီၢ် မုၢ်အမဲာ်ညါလီၤ.
\p
\v 31 ဒီးပှၤဂီၢ်မုၢ်စူၢ်က့ၤနာ်က့ၤဝဲ, ဒီးနၢ်ဟူဝဲလၢယွၤအိၣ် သကိးလံပှၤအံၣ်စရ့လးဖိ, ဒီးကွၢ်လံအတၢ်နးတၢ်ဖှီၣ် လံဒီး, ဆုးလီၤအခိၣ်, ဒီးဘူၣ်တၢ်ဘါတၢ်လီၤ.
\c 5
\cl ၅
\p
\v 1 လၢခံက့ၤဒီး, စီၤမိၤရှ့ဒီးစီၤအၤဟရိၣ် လဲၤနုာ်ဒီးစံး ဘၣ်ဖၤရိၤ, ယွၤပှၤအံၣ်စရ့လးဖိအကစၢ်စံးဒ်အံၤ, ပျၢ် ယပှၤဂီၢ်မုၢ် ဒ်သိးအကလဲၤမၤဘူၣ်တၢ်လၢယၤလၢပှၢ် လၢ်ကျါန့ၣ်တက့ၢ်.
\p
\v 2 ဒီးဖၤရိၤစံးဝဲဒၣ်, ဒ်သိးယကကနၣ်အကလုၢ်, ဒီးပျၢ် ပှၤအံၣ်စရ့လးဖိန့ၣ်, ယွၤမ့ၢ်မတၤတဂၤလဲၣ်. ယတ သ့ၣ်ညါဘၣ်ယွၤဘၣ်, ဒီးယတပျၢ်စ့ၢ်ကီး ပှၤအံၣ်စရ့ လးဖိဘၣ်.
\p
\v 3 ဒီးစံးဝဲဒၣ်, ပှၤဧ့ၤဘြံၤဖိအကစၢ်ဘၣ်သဃိာ်လံဒီးပှၤ လံ, ဒုးလဲၤလၢ်ပှၤသၢနံၤကျဲဆူပှၢ်လၢ်ကျါ, ဒီးဒုးလုၢ် ပှၤလၢယွၤပကစၢ်အတၢ်န့ၣ်တက့ၢ်. မ့တမ့ၢ်ဘၣ်ဒီး, ကဒုးဘၣ်ဘၣ်ဖုးပှၤလၢတၢ်ဆါသံသတြိာ်မ့ၢ်ဂ့ၤ, ဘီဧိၤ နးဧိၤမ့ၢ်ဂ့ၤန့ၣ်လီၤ.
\p
\v 4 ဒီးအဲၤကူပတူးအစီၤပၤစံးဘၣ်အီၤ, ဘၣ်မနုၤလၢသု, စီၤမိၤရှ့ဒီးစီၤအၤဟရိၣ်, တြီပှၤဂီၢ်မုၢ်လၢအမၤတၢ်လဲၣ်. လဲၤတ့ၢ်ဆူသုဝံတၢ်ယိးတၢ်တက့ၢ်.
\v 5 ဒီးဖၤရိၤစံးဝဲဒၣ်, ကွၢ်ကွၢ်, ခဲကနံၣ်အံၤထံဧိၤကီၢ်ဧိၤ အပှၤဂီၢ်မုၢ်အိၣ်အါ အါကလဲာ်လီၤ. ဒီးသုဒုးအိၣ်ဘှံးအီၤလၢအဝံတၢ်ယိး တၢ်မးလဲၣ်.
\p
\v 6 ဒီးတၢ်လၢမုၢ်နံၤတနံၤန့ၣ် ဖၤရိၤမၤလိာ် ပှၤဂီၢ်မုၢ်အ တၢ်ဝံတၢ်ယိးအကစၢ်တဖၣ်, ဒီးအပှၤကွဲးလံာ်တဖၣ်, ဒီးစံးဝဲဒၣ်,
\v 7 ဟ့ၣ်ဒံးလီၢ်ဧိၤဒံးဧိၤလၢပှၤဂီၢ်မုၢ်ဒ်သိးအ ကမၤအူးခဲတဖၣ်, ဒ်လၢမဟါမဟိအသိးန့ၣ် တဂ့ၤ. ကလဲၤထၢဖှိၣ်ဒၣ်ဝဲလီၢ်လၢအဂီၢ်တက့ၢ်.
\v 8 ဒီးအူးခဲတ ဖၣ်ပှဲၤသိးဒီး တၢ်စံၣ်ညီၣ်လၢအတ့ဝဲလၢမဟါမဟိန့ၣ်, မၢအတ့တက့ၢ်. မၤစှၤလီၤအီၤတဂ့ၤ. အဂ့ၢ်ဒ်အံၤ, အဝဲ သ့ၣ်တဖၣ်န့ၣ်ပာ်ကၢၣ်အသးလီၤ. မၤသးဒ်န့ၣ်ဒီးကိး ပသူထီၣ်ဝဲ, ဒီးစံးဝဲဒၣ်, ဒုးလဲၤပှၤ, ဒီးဒုးလုၢ်ပှၤလၢ ပကစၢ်အတၢ်န့ၣ်တက့ၢ်.
\v 9 မၤဃၢထီၣ်ပှၤတဖၣ်အတၢ် မၤ, ဒီးဒုးမၤအဝဲသ့ၣ်လၢအီၤတက့ၢ်. မ်အသုတပးကဲ တၢ်ကတိၤကလီကလီတဂ့ၤ.
\p
\v 10 ဒီးပှၤဂီၢ်မုၢ်အတၢ်ဝံတၢ်ယိးအကစၢ်တဖၣ်, ဒီးအပှၤ ကွဲးလံာ်တဖၣ်ဟးထီၣ်ဝဲ, ဒီးကတိၤတၢ်ဒီးပှၤဂီၢ်မုၢ်, ဒီး စံးဝဲဒၣ်, ဖၤရိၤစံးဒ်အံၤ, ယတဟ့ၣ်လီၢ်ဧိၤဒံးဧိၤလၢသု ဘၣ်.
\v 11 လဲၤဟံးန့ၢ်လီၢ်ဖဲသုကထံၣ်န့ၢ်အီၤ တပူၤပူၤတ က့ၢ်. ဘၣ်ဆၣ်ဒီးတၢ်တမၤစှၤလီၤဘၣ်သုတၢ်မၤနီတစဲး ဘၣ်.
\p
\v 12 ဒီးပှၤဂီၢ်မုၢ်လီၤပြံလီၤပြါလၢ ကီၢ်အဲၤကူပတူးဒီဘ့ၣ် ညါဒ်သိးအကထၢဖှိၣ်လီၢ်ခိၣ်ဆၢၣ်လၢ လီၢ်ဧိၤဒံးဧိၤ အလီၢ်လီၤ.
\p
\v 13 ဒီးတၢ်ဝံတၢ်ယိးအကစၢ်တဖၣ်န့ၣ်မၢဆူၣ်အီၤ, ဒီးစံး ဝဲဒၣ်, မၤသုတၢ်မၤတုၤအဝံၤ, သုတၢ်မၤလၢတနံၤအ ဂီၢ်, ဒ်လၢလီၢ်ဧိၤဒံးဧိၤအိၣ်တ့ၢ်ဝဲအသိးန့ၣ်တက့ၢ်.
\p
\v 14 ဒီးပှၤအံၣ်စရ့လးဖိအပှၤကွဲးလံာ်လၢ ဖၤရိၤအတၢ်ဝံ တၢ်ယိးအကစၢ်တဖၣ်ပာ်လၢအဖီခိၣ်တဖၣ်န့ၣ်, ဘၣ် တၢ်တီၢ်အီၤ, ဒီးတၢ်စံးဘၣ်အီၤ, လၢမုၢ်ဟါတနံၤဒီးလၢ မုၢ်ဆါတနံၤအံၤ, သုမၤအူးခဲတပှဲၤသိးသိးဒီးတၢ်မၤလိာ် သုဒ်မဟါမဟိအသိးန့ၣ်, မ့ၢ်အဘၣ်မနုၤလဲၣ်.
\p
\v 15 ဒီးပှၤအံၣ်စရ့လးဖိအပှၤကွဲးလံာ် ဟဲဆူဖၤရိၤအအိၣ်, ဒီးကိးထီၣ်, ဒီးစံးဝဲဒၣ်, နမၤနကုၢ်နပှၤတဖၣ်ဒ်အံၤ, ဘၣ်မနုၤလဲၣ်.
\v 16 တဟ့ၣ်ဘၣ်လီၢ်လၢနကုၢ်နပှၤ, ဒီးစံး ဘၣ်ပှၤ, တ့အူးခဲတက့ၢ်. ဒီးကွၢ်ကွၢ်, နကုၢ်နပှၤဘၣ် တၢ်တီၢ်အီၤ, ဒီးတၢ်ဒဲးဘးအိၣ်ဒီးနပှၤဂီၢ်မုၢ်ဒၣ်နဲလီၤ.
\p
\v 17 ဒီးစံးဝဲဒၣ်, တၢ်ကၢၣ်သုသးသုဝဲ, တၢ်ကၢၣ်သုသး လီၤ. မ့ၢ်အဂ့ၢ်ဒ်န့ၣ်ဒီးသုစံး, ဒုးလဲၤလုၢ်ပှၤလၢယွၤအ တၢ်တက့ၢ်.
\v 18 ဒီးခဲကနံၣ်အံၤလဲၤမၤတၢ်တက့ၢ်. ဒီးပှၤ တဘၣ်ဟ့ၣ်ဘၣ်လီၢ်ဧိၤဒံးဧိၤလၢသုဘၣ်, ဘၣ်ဆၣ်ဒီး သုဘၣ်ဟ့ၣ်အူးခဲပှဲၤသိးဒီးအတၢ်စံၣ်ညီၣ်လီၤ.
\p
\v 19 ဒီးပှၤစံးဝဲ, သုအူးခဲတဖၣ်ဘၣ်ဃးဒီးသုမၤတၢ်တနံၤ အဂီၢ်တနံၤအဂီၢ်တစှၤလီၤဘၣ်န့ၣ်သတးဒီး, ပှၤအံၣ်စ ရ့လးဖိအပှၤကွဲးလံာ်တဖၣ် ထံၣ်ဘၣ်ဝဲလၢအအိၣ်လၢ တၢ်နးတၢ်ဖှီၣ်အပူၤလီၤ.
\p
\v 20 ဒီးလၢအဟးထီၣ်လၢဖၤရိၤအအိၣ်န့ၣ် ဘၣ်သဃိာ် ဒီးစီၤမိၤရှ့ဒီးစီၤအၤဟရိၣ်အိၣ်ခိးအကျဲ,
\v 21 ဒီးစံးဘၣ်အီၤ, မ်ယွၤကွၢ်သု, ဒီးစံၣ်ညီၣ်တၢ်တက့ၢ်. အဂ့ၢ်ဒ်အံၤ, သု ဒုးသးဘၣ်အၢပနၢပဆှီလၢဖၤရိၤအမဲာ်ညါ, ဒီးအခ့အ ပှၤအမဲာ်ညါ, ဒီးဟ့ၣ်နးတဘ့ၣ်လၢအစုပူၤဒ်သိးအက မၤသံပှၤလီၤ.
\p
\v 22 ဒီးစီၤမိၤရှ့က့ၤက့ၤဆူယွၤအအိၣ်, ဒီးစံးဝဲဒၣ်, ကစၢ် ဧၢ, နမၤအၢပှၤဂီၢ်မုၢ်အံၤမ့ၢ်အဘၣ်မနုၤလဲၣ်. တၢ်အံၤ နမၢလီၤယခံမ့ၢ်အဘၣ်မနုၤလဲၣ်.
\v 23 လၢယဟဲကတိၤတၢ် လၢနမံၤဆူဖၤရိၤအအိၣ်လံၤလံၤန့ၣ်, အဝဲဒၣ်မၤအၢပှၤ ဂီၢ်မုၢ်န့ၣ်ဒီးနတမၤပူၤမၤဖျဲးဘၣ်အီၤလ့ၤတက့ၤဘၣ်လီၤ.
\c 6
\cl ၆
\p
\v 1 ဒီးယွၤစံးဘၣ်စီၤမိၤရှ့, ခဲကနံၣ်အံၤ ယကမၤဖၤရိၤဒ် လဲၣ်ဒ်လဲၣ်န့ၣ်နကထံၣ်ဘၣ်လီၤ. အဂ့ၢ်ဒ်အံၤ, ကပျၢ် အီၤဒီးအစုဆူၣ်, ဒီးကဟီထီၣ်ကွံာ်အီၤဒီးအစုဆူၣ်လၢ အကီၢ်ပူၤလီၤ.
\v 2 ဒီးယွၤကတိၤတၢ်ဒီးစီၤမိၤရှ့ဒီးစံးဘၣ်အီၤ, ယဲဒၣ်အံၤ ယမ့ၢ်ယဟိဝၤလီၤ.―
\v 3 ဒီးယလီၣ်ဖျါထီၣ်ယ သးလၢစီၤအၤဘြၤဟၣ်, ဒီးစီၤအံၤစဲး, ဒီးစီၤယၤကိာ် လၢယမံၤယွၤသ့တၢ်လၢာ်လီၤ. မ့မ့ၢ်လၢယမံၤယဟိဝၤ န့ၣ်တၢ်တဒုးသ့ၣ်ညါဘၣ်အီၤလၢယၤဘၣ်.
\p
\v 4 ဒီးယပာ်ဂၢၢ်ပာ်ကျၢၤစ့ၢ်ကီးလံ ယတၢ်အၢၣ်လီၤအီ လီၤဒီးအီၤလၢယကဟ့ၣ်လီၤအီၤလၢကီၢ်ကနၤဧၣ်, အ အိၣ်တမှံၤအဂီၢ်, ဖဲအအိၣ်တမှံၤလၢအပူၤလီၤ.
\v 5 ဒီးယ နၢ်ဟူစ့ၢ်ကီးပှၤအံၣ်စရ့လးဖိအတၢ်ကအုကစွါလၢ ပှၤ အဲၤကူပတူးဖိမၢအကဲကုၢ်, ဒီးယသ့ၣ်နီၣ်ထီၣ်က့ၤလံ ယတၢ်အၢၣ်လီၤအီလီၤလံ.
\v 6 မၤသးဒ်န့ၣ်ဒီးစံးဘၣ်ပှၤ အံၣ်စရ့လးဖိ, ယမ့ၢ်ယွၤလီၤ, ဒီးယကဒုးဟးထီၣ်ကွံာ် သုလၢပှၤအဲၤကူပတူးဖိအတၢ်ဝံတၢ်ယိးအဖီလာ်, ဒီး ယကမၤထူၣ်ဖျဲးသုလၢအကုၢ်အတၢ်မၤ, ဒီးယကပှ့ၤ က့ၤသုလၢယစုယူာ်ထီၣ်အသး, ဒီးလၢတၢ်စံၣ်ညီၣ်ဖး ဒိၣ်တဖၣ်,
\v 7 ဒီးယကပာ်သုလၢပှၤဂီၢ်မုၢ်လၢယဂီၢ်, ဒီး ယကကဲထီၣ်ကစၢ်လၢသုဂီၢ်, ဒီးသုကသ့ၣ်ညါလၢယ မ့ၢ်ယွၤသုကစၢ် လၢအဒုးဟးထီၣ်ကွံာ်သုလၢပှၤအဲၤကူ ပတူးဖိအတၢ်ဝံတၢ်ယိးအဖီလာ်လီၤ.
\p
\v 8 ဒီးယကဒုးဟဲသုဆူ ကီၢ်လၢယယူာ်ထီၣ်ယစုဒ်သိး ယကဟ့ၣ်အီၤလၢစီၤအၤဘြၤဟၣ်, စီၤအံၤစဲး, ဒီးစီၤယၤ ကိာ်, ဒီးယကဟ့ၣ်လီၤအီၤလၢ သုတၢ်န့ၢ်သါလီၤ. တၢ်လၢယၤအံၤယမ့ၢ်ယွၤလီၤ.
\p
\v 9 ဒီးစီၤမိၤရှ့ကတိၤတၢ်ဒီးပှၤအံၣ်စရ့လးဖိဒ်န့ၣ်, ဒီးအ ဝဲသ့ၣ်တဖၣ်န့ၢ် တကနၣ်ဘၣ်စီၤမိၤရှ့အကလုၢ်လၢအ သူၣ်ကိၢ်အသးဂီၤအဃိ, ဒီးလၢကုၢ်အတၢ်မၤအဃိလီၤ. ဒီးယွၤကတိၤတၢ်ဒီးစီၤမိၤရှ့, ဒီးစံးဝဲဒၣ်,
\v 10-11 လဲၤနုာ်, စံးဘၣ်အဲၤကူပတူးအစီၤပၤဖၤရိၤ လၢအဘၣ်ပျၢ်ကွံာ်ပှၤ အံၣ်စရ့လးဖိလၢအကီၢ်ပူၤလီၤ.
\p
\v 12 ဒီးစီၤမိၤရှ့ကတိၤတၢ်လၢယွၤအမဲာ်ညါ, ဒီးစံးဝဲဒၣ်, ကွၢ်ကွၢ်, ပှၤအံၣ်စရ့လးဖိတကနၣ်ဘၣ်ယကလုၢ်ဘၣ်, ဒီးဖၤရိၤကကနၣ်ယကလုၢ်ဒ်လဲၣ်. ဒီးယဲဒၣ်အံၤယပျုၤ တဘၣ်တၢ်ကူးတရံးဘၣ်.
\p
\v 13 ဒီးယွၤကတိၤတၢ်ဒီး စီၤမိၤရှ့ဒီးစီၤအၤဟရိၣ်, ဒီးမၤ လိာ်အီၤ, လၢပှၤအံၣ်စရ့လးဖိအဂီၢ်, ဒီးလၢအဲၤကူပ တူးအစီၤပၤဖၤရိၤအဂီၢ်, ဒ်သိးအကဒုးဟးထီၣ်ကွံာ်ပှၤ အံၣ်စရ့လးဖိလၢအဲၤကူပတူးအပူၤန့ၣ်လီၤ.
\p
\v 14 အအံၤမ့ၢ် အဝဲသ့ၣ် အပၢ်အပှၤဟံၣ်ဖိအခိၣ်တဖၣ်, စီၤအံၣ်စရ့လးအဖိဝဲၢ်ကိစီၤရူၤဘ့ၣ်အဖိခွါတဖၣ်, စီၤဃ နိာ်, စီၤပးလူ, ဒီးစီၤဃ့စရိၣ်, ဒီးစီၤကၢ်မံၤလီၤ. အ ဝဲသ့ၣ်တဖၣ်န့ၣ်မ့ၢ်စီၤရူၤဘ့ၣ်အဒူၣ်တဖၣ်လီၤ.
\p
\v 15 ဒီးစီၤစူၤမ့းအိၣ်အဖိခွါတဖၣ်, စီၤယမူးအ့လး, ဒီးစီၤ ယးမံၣ်, ဒီးစီၤအိၣ်ဟး, ဒီးစီၤယၤကံၣ်, ဒီးစီၤစိဃၢ်, ဒီးပှၤကနၤဧၣ်မုၣ်အဖိခွါစီၤၡီအူးလီၤ. အဝဲသ့ၣ်တဖၣ် န့ၣ်မ့ၢ်စီၤစူၤမ့းအိၣ်အဒူၣ်တဖၣ်လီၤ.
\p
\v 16 ဒီးအအံၤမ့ၢ်စီၤလ့ၤဝံအဖိခွါအမံၤ ဒ်အစၢၤအသွဲၣ်အ သိးန့ၣ်, စီၤက့ရၡိၣ်, ဒီးစီၤကဃးဒီးစီၤမရၤရံၤလီၤ. ဒီး စီၤလ့ၤဝံအသးသမူအနံၣ်တဖၣ်န့ၣ် မ့ၢ်တကယၤသၢ ဆံနွံနံၣ်လီၤ.
\p
\v 17 ဒီးစီၤက့ရၡိၣ်အဖိခွါမ့ၢ် စီၤလံးဘနံၤ ဒီးစီၤၡံမံၤဒ် အဒူၣ်တဖၣ်အသိးန့ၣ်လီၤ.
\p
\v 18 ဒီးစီၤကဃးအဖိခွါမ့ၢ်စီၤဧၤမရၣ်, ဒီးစီၤယံးစဟၢ်, ဒီး စီၤဃ့တြိၣ်, ဒီးစီၤဧူးစံၤအ့လးလီၤ. ဒီးစီၤကဃးအသး သမူအနံၣ်တဖၣ်န့ၣ် မ့ၢ်တကယၤသၢဆံသၢနံၣ်လီၤ.
\p
\v 19 ဒီးစီၤမရၤရံၤအဖိခွါမ့ၢ်စီၤမးဃလံ, ဒီးစီၤမူၡံၤလီၤ. အ ဝဲသ့ၣ်တဖၣ်န့ၣ် မ့ၢ်စီၤလ့ၤဝံအဒူၣ်တဖၣ် ဒ်အစၢၤအ သွဲၣ်အသိးန့ၣ်လီၤ.
\p
\v 20 ဒီးစီၤဧၤမရၣ်န့ၢ်မါလၢ အပၢ်အဒီပုၢ်ဝဲၢ်မုၣ်နီၢ်ယိက ဘ့ၣ်, ဒီးအဝဲဒၣ်ဆံးစၢ်န့ၢ်အီၤလၢစီၤအၤဟရိၣ်ဒီးစီၤမိၤ ရှ့လီၤ. ဒီးစီၤဧၤမရၣ်အသးသမူအနံၣ်တဖၣ်န့ၣ်မ့ၢ်တ ကယၤသၢဆံနွံနံၣ်လီၤ.
\p
\v 21 ဒီးစီၤယံးစဟၢ်အဖိခွါမ့ၢ် စီၤကိၤရးဒီးစီၤန့ဖ့းဒီးစီၤစံး ကရံလီၤ.
\p
\v 22 ဒီးစီၤဧူးစံၤအ့လးအဖိခွါမ့ၢ် စီၤမံၤၡအ့လးဒီးစီၤအလံ စဖၣ်ဒီးစီၤစံးသရံလီၤ.
\p
\v 23 ဒီးစီၤအၤဟရိၣ် န့ၢ်မါလၢစီၤနးၡိၣ်အဒီပုၢ်ဝဲၢ်မုၣ်စီၤဧး မံၤနဒးအဖိမုၣ်နီၢ်အ့းလံၤစါဘ့းလီၤ. ဒီးဆံးစၢ်န့ၢ်အီၤ လၢစီၤနၤဒး, ဒီးစီၤအဘံဟူၤ, ဒီးစီၤအလၤဧစၢ်, ဒီး စီၤအံသမၢ်လီၤ.
\p
\v 24 ဒီးစီၤကိၤရးအဖိခွါမ့ၢ်စီၤအစံၢ်, ဒီးစီၤအ့လကါနၤ, ဒီးစီၤအဘံအစၤဖးလီၤ. အဝဲသ့ၣ်တဖၣ်န့ၣ် မ့ၢ်ပှၤကိၤ ရးဖိအဒူၣ်တဖၣ်လီၤ.
\p
\v 25 ဒီးစီၤအၤဟရိၣ်အဖိခွါ စီၤအလၤဧစၢ်န့ၣ် န့ၢ်မါလၢ စီၤပူတံၤအ့ၤလးအဖိမုၣ်တဂၤ, ဒီးအဝဲဒၣ်ဆံးစၢ်န့ၢ်အီၤ လၢစီၤဖံနဃၣ်လီၤ. အဝဲသ့ၣ်တဖၣ်န့ၣ် မ့ၢ်ပှၤလ့ၤဝံဖိ အပၢ်အခိၣ်တဖၣ်, ဒ်အဒူၣ်တဖၣ်အသိးန့ၣ်လီၤ.
\p
\v 26 အဝဲသ့ၣ်န့ၣ် မ့ၢ်စီၤအၤဟရိၣ်, ဒီးစီၤမိၤရှ့, လၢယွၤ စံးဘၣ်အီၤ, ဒုးဟးထီၣ်ကွံာ် ပှၤအံၣ်စရ့လးဖိလၢကီၢ်အဲၤကူပတူးအပူၤ, ဒ်အသုးမုၢ်တဖၣ်အသိးန့ၣ်လီၤ.―
\p
\v 27 အဝဲသ့ၣ်တဖၣ်န့ၣ်မ့ၢ်ပှၤလၢအကတိၤတၢ်ဒီး အဲၤကူပ တူးအစီၤပၤဖၤရိၤဒ်သိးအကဒုးဟးထီၣ်ကွံာ် ပှၤအံၣ်စ ရ့လးဖိလၢအဲၤကူပတူးန့ၣ်လီၤ. အဝဲသ့ၣ်မ့ၢ်စီၤမိၤရှ့ဒီး စီၤအၤဟရိၣ်န့ၣ်လီၤ.
\p
\v 28 ဒီးတၢ်မၤအသးလၢမုၢ်တနံၤလၢယွၤကတိၤတၢ်ဒီးစီၤ မိၤရှ့လၢကီၢ်အဲၤကူပတူးအပူၤ,
\v 29 ယွၤကတိၤတၢ်ဒီးစီၤ မိၤရှ့ဒီးစံးဝဲဒၣ်, တၢ်လၢယၤအံၤယမ့ၢ်ယွၤလီၤ. တၢ် လၢယစံးဘၣ်နၤတမံၤလၢ်လၢ်န့ၣ် စံၣ်တဲၤတဲလီၤအဲၤ ကူပတူးအစီၤပၤဖၤရိၤတက့ၢ်.
\p
\v 30 ဒီးစီၤမိၤရှ့စံးဝဲလၢယွၤအမဲာ်ညါ, ကွၢ်ကွၢ်, ယဲဒၣ် အံၤယပျုၤတဘၣ်တၢ်ကူးတရံးဘၣ်, ဒီးဖၤရိၤကကနၣ် ယကလုၢ်ဒ်လဲၣ်.
\c 7
\cl ၇
\p
\v 1 ဒီးယွၤစံးဘၣ်စီၤမိၤရှ့, ကွၢ်, ယပာ်နၤလၢယွၤအလီၢ် လၢဖၤရိၤအဂီၢ်, ဒီးနဒီပုၢ်ဝဲၢ်စီၤအၤဟရိၣ်ကကဲထီၣ်နဝံ တဂၤလီၤ.
\v 2 နဘၣ်ကတိၤတၢ်လၢယမၤလိာ်နၤခဲလၢာ်, ဒီးနဒီပုၢ်ဝဲၢ်စီၤအၤဟရိၣ်ဘၣ်ကတိၤတၢ်ဒီး ဖၤရိၤဒ်သိး အကပျၢ်ကွံာ်ပှၤအံၣ်စရ့လးဖိလၢအကီၢ်ပူၤလီၤ.
\v 3 ဒီးယ ကဒုးဆူၣ်ထီၣ်စီၤပၤဖၤရိၤအသး, ဒီးမၤအါထီၣ်ယတၢ် လီၤလးအပနီၣ်, ဒီးယတၢ်လီၤလိၢ်လီၤလးလၢအဲၤကူ ပတူးအကီၢ်ပူၤလီၤ.
\v 4 ဒီးဖၤရိၤတကနၣ်ဘၣ်သုကလုၢ် ဘၣ်, ဒီးယကပာ်လီၤယစုလၢအဲၤကူပတူးအလိၤ, ဒီး ယကဒုးဟးထီၣ်ကွံာ်ယသုးမုၢ်တဖၣ်, ယပှၤဂီၢ်မုၢ်, ပှၤ အံၣ်စရ့လးဖိ, လၢတၢ်စံၣ်ညီၣ်ဖးဒိၣ်တဖၣ်လၢအဲၤကူ ပတူးအကီၢ်ပူၤလီၤ.
\v 5 ဒီးတုၤယယူာ်ထီၣ်ယစုလၢအဲၤ ကူပတူးအဖီခိၣ်, ဒီးဒုးဟးထီၣ်ကွံာ် ပှၤအံၣ်စရ့လးဖိ လၢအကျါဒီး, ပှၤအဲၤကူပတူးဖိ ကသ့ၣ်ညါလၢယမ့ၢ် ယွၤလီၤ.
\p
\v 6 ဒီးစီၤမိၤရှ့, ဒီးစီၤအၤဟရိၣ်မၤဝဲ, ဒ်ယွၤမၤလိာ်အီၤ အသိးန့ၣ်, မၤဝဲဒ်န့ၣ်သိးလီၤ.
\p
\v 7-8 ဒီးလၢအကတိၤတၢ်ဒီးဖၤရိၤန့ၣ် စီၤမိၤရှ့အသးပှၢ်အ နံၣ်ဃိးဆံ, ဒီးစီၤအၤဟရိၣ်အသးပှၢ်အနံၣ်ဃိးဆံသၢ နံၣ်လီၤ. ဒီးယွၤစံးဘၣ်စီၤမိၤရှ့, ဒီးစီၤအၤဟရိၣ်ဒီးစံးဝဲဒၣ်,
\p
\v 9 တုၤဖၤရိၤကတိၤတၢ်ဒီးသုဒီးစံးဝဲ, ဟ့ၣ်တၢ်လီၤလးတ မံၤလၢသုဂီၢ်တက့ၢ်န့ၣ်ဒီး, နဘၣ်စံးဘၣ်စီၤအၤဟရိၣ်, ဟံးန့ၢ်နနီၣ်ထိးဘိ, ဒီးတ့ၢ်လီၤကွံာ်လၢဖၤရိၤအမဲာ်ညါ တက့ၢ်. ကကဲထီၣ်ဝဲလၢဂုၢ်တဘိလီၤ.
\p
\v 10 ဒီးစီၤမိၤရှ့ဒီး စီၤအၤဟရိၣ် လဲၤနုာ်ဆူဖၤရိၤအအိၣ်, ဒီးမၤဝဲဒ် ယွၤမၤလိာ်တၢ်အသိး, ဒီးစီၤအၤဟရိၣ်တ့ၢ် လီၤအနီၣ်ထိးဘိလၢဖၤရိၤအမဲာ်ညါ, ဒီးလၢအခ့အပှၤ အမဲာ်ညါ, ဒီးကဲထီၣ်ဂုၢ်တဘိလီၤ.
\p
\v 11 ဒီးဖၤရိၤကိးန့ၢ်စ့ၢ်ကီးပှၤကူၣ်တၢ်သ့, ဒီးပှၤမၤကဒါ ပမဲာ်လီၤ. ဒီးအဝဲသ့ၣ်တဖၣ်န့ၣ်, အဲၤကူပတူးအပှၤကွဲး လံာ်တဖၣ်, မၤစ့ၢ်ကီးဝဲဒ်န့ၣ်အသိးလၢအနီၣ်မၤကဒါပ မဲာ်တဖၣ်လီၤ.
\v 12 ဒီးတ့ၢ်လီၤတဂၤအနီၣ်ထိးဘိ, တဂၤ အနီၣ်ထိးဘိ, ဒီးကဲထီၣ်ဝဲလၢဂုၢ်တဖၣ်လီၤ. ဘၣ်ဆၣ် ဒီးစီၤအၤဟရိၣ်အနီၣ်ထိးဘိန့ၣ်ယူၢ်လီၤကွံာ် အနီၣ်ထိး ဘိတဖၣ်လီၤ.
\p
\v 13 ဒီးဖၤရိၤအသးဆူၣ်ထီၣ်ဒီး တကနၣ်ဘၣ်အကလုၢ် ဘၣ်, ဒ်ယွၤစံးဝဲအသိးန့ၣ်လီၤ.
\v 14 ဒီးယွၤစံးဘၣ်စီၤမိၤ ရှ့, ဖၤရိၤအသူၣ်ဃၢအသးဃၢ, ဒီးပျၢ်ပှၤဂီၢ်မုၢ်န့ၣ်ဂ့ၢ် လိာ်ဝဲလီၤ.
\v 15 မုၢ်ဆ့ၣ်ထီၣ်န့ၣ် လဲၤဆူဖၤရိၤအအိၣ်တ က့ၢ်. ကွၢ်ကွၢ်, လဲၤဝဲဆူထံနံၤလီၤ. ဒီးနဘၣ်ဆၢထၢၣ် လၢနကဘၣ်သဃိာ်အီၤအဂီၢ်လၢထံမိၢ်ပှၢ်အနံၤ, ဒီးနီၣ် ထိးဘိလၢအကဲထီၣ်ဂုၢ်တဘိ, နဘၣ်ဟံးန့ၢ်လၢနစုပူၤ လီၤ.
\v 16 ဒီးနဘၣ်စံးဘၣ်အီၤ, ယွၤ, ပှၤဧ့ၤဘြံၤဖိအကစၢ်, မၢယဟဲဆူနအိၣ်, ဒီးစံးဝဲဒၣ်, ပျၢ်ယပှၤဂီၢ်မုၢ်ဒ်သိးအ လဲၤမၤယတၢ်လၢပှၢ်လၢ်ကျါန့ၣ်တက့ၢ်. ဒီးကွၢ်ကွၢ်, တုၤခဲကနံၣ်အံၤနတကနၣ်ဘၣ်.
\v 17 ယွၤစံးဒ်အံၤ, နက သ့ၣ်ညါလၢယမ့ၢ်ယွၤလၢတၢ်အံၤအဃိ, ကွၢ်ကွၢ်, ယ ကတီၢ်ထံလၢထံမိၢ်ပှၢ်အပူၤလၢနီၣ်ထိးဘိအိၣ်လၢယစု ပူၤ, ဒီးကကဲထီၣ်ဝဲလၢတၢ်သွံၣ်လီၤ.
\v 18 ဒီးဒ့ၣ်ဧိၤညၣ်ဧိၤ အိၣ်လၢထံမိၢ်ပှၢ်အပူၤကသံ, ဒီးထံမိၢ်ပှၢ်ကနၢအုၣ်, ဒီး အဲၤကူပတူးဖိကသးဘၣ်အၢ ထံမိၢ်ပှၢ်အထံလၢတၢ်အီ အဂီၢ်လီၤ.
\p
\v 19 ဒီးယွၤစံးဘၣ်စီၤမိၤရှ့ စံးဘၣ်စီၤအၤဟရိၣ်, ဟံးန့ၢ် နနီၣ်ထိးဘိ, ဒီးယူာ်ထီၣ်နစုလၢအဲၤကူပတူးအထံဧိၤ နိဧိၤအဖီခိၣ်, လၢအထံကျိအဖီခိၣ်, လၢအထံမိၢ်ပှၢ် အဖီခိၣ်, ဒီးလၢအကမါအဖီခိၣ်, ဒီးလၢအနိၣ်ခဲလၢာ် အဖီခိၣ်, ဒ်သိးအကကဲထီၣ်တၢ်သွံၣ်, ဒီးတၢ်သွံၣ်က အိၣ်လၢအဲၤကူပတူးအကီၢ်ဒီဘ့ၣ်ညါအပူၤ, လၢသ့ၣ် ပူၤဒီးလၢလၢၢ်ပူၤန့ၣ်တက့ၢ်.
\p
\v 20 ဒီးစီၤမိၤရှ့ဒီးစီၤအၤဟရိၣ်မၤဒ်န့ၣ်, ဒ်ယွၤမၤလိာ်ဝဲအ သိးန့ၣ်ဒီးယူာ်ထီၣ်အနီၣ်ထိးဘိဒီး တီၢ်ထံလၢထံမိၢ်ပှၢ် အပူၤလၢဖၤရိၤအမဲာ်ညါ, ဒီးလၢအခ့အပှၤအမဲာ်ညါ, ဒီးထံအိၣ်လၢထံမိၢ်ပှၢ်အပူၤ ကဲထီၣ်တၢ်သွံၣ်ခဲလၢာ် လီၤ.
\v 21 ဒီးဒ့ၣ်ဧိၤညၣ်ဧိၤအိၣ်လၢထံမိၢ်ပှၢ်အပူၤသံဝဲ, ဒီး ထံမိၢ်ပှၢ်နၢအုၣ်, ဒီးပှၤအဲၤကူပတူးဖိအီထံလၢထံမိၢ်ပှၢ် အပူၤတကဲဘၣ်ဒီးတၢ်သွံၣ်အိၣ်ဝဲလၢ အဲၤကူပတူးအ ကီၢ်ဒီဘ့ၣ်ညါအပူၤလီၤ.
\p
\v 22 ဒီးအဲၤကူပတူးအပှၤကွဲးလံာ်မၤဝဲဒ်န့ၣ် လၢအတၢ်မၤ ကဒါပမဲာ်, ဒီးဖၤရိၤအသးဆူၣ်ထီၣ်, ဒီးတကနၣ်ဘၣ် အကလုၢ်, ဒ်ယွၤစံးဝဲအသိးန့ၣ်လီၤ.
\p
\v 23 ဒီးဖၤရိၤဃၣ်ကဒါအသး, ဒီးက့ၤထီၣ်က့ၤဆူအဟံၣ်, ဒီးတပာ်စ့ၢ်ကီးဘၣ်တၢ်န့ၣ်တမံၤလၢအသးဘၣ်.
\p
\v 24 ဒီးကယဲၢ်ပှၤအဲၤကူပတူးဖိ ခူၣ်တၢ်လၢထံမိၢ်ပှၢ်အ ဃၢၤဒ်သိးအကန့ၢ်ဘၣ်ထံလၢအကအီဝဲလီၤ. အဂ့ၢ်ဒ် အံၤ, အီထံလၢထံမိၢ်ပှၢ်အပူၤတကဲဘၣ်.
\p
\v 25 ဒီးလၢယွၤတီၢ်ထံမိၢ်ပှၢ်အလီၢ်ခံ, နွံနံၤပှဲၤထီၣ်ဝဲလီၤ.
\c 8
\cl ၈
\p
\v 1 ဒီးယွၤစံးဘၣ်စီၤမိၤရှ့, ဒီးစံးဝဲဒၣ်, လဲၤဆူဖၤရိၤအ အိၣ်ဒီးစံးဘၣ်အီၤ, ယွၤစံးဒ်အံၤ, ပျၢ်ယပှၤဂီၢ်မုၢ်ဒ်သိး အကမၤယတၢ်တက့ၢ်.
\v 2 ဒီးပျၢ်အီၤန့ၣ်နမ့ၢ်ဂ့ၢ်လိာ်ဒီး, ကွၢ်ကွၢ်, ယကတီၢ်နထံနကီၢ်ခဲလၢာ်လၢဒ့ၣ်ဧိၤကွီၣ်ဧိၤ လီၤ.
\v 3 ဒီးထံမိၢ်ပှၢ်ကဖှံထီၣ်ဒ့ၣ်ဧိၤကွီၣ်ဧိၤ, လၢအကဟဲ ထီၣ်, ဒီးကလဲၤနုာ်လၢနဟံၣ်ပူၤ, ဒီးလၢနမံလီၢ်အဒၢး ပူၤ, ဒီးလၢနလီၢ်မံအဖီခိၣ်, ဒီးလၢနခ့နပှၤတဖၣ်အဟံၣ် ပူၤ, ဒီးလၢနပှၤဂီၢ်မုၢ်အလိၤ, ဒီးလၢနဖၣ်ကပူၤတဖၣ် အပူၤ, ဒီးလၢနစံၢ်ကိၣ်အကျိးတဖၣ်အပူၤလီၤ.
\v 4 ဒီးဒ့ၣ် ဧိၤကွီၣ်ဧိၤန့ၣ် ကဟဲထီၣ်လၢနလိၤ, ဒီးလၢနပှၤဂီၢ်မုၢ် အလိၤ, ဒီးလၢနခ့နပှၤခဲလၢာ်အလိၤလီၤ.
\p
\v 5 ဒီးယွၤစံးဘၣ်စီၤမိၤရှ့, စံးဘၣ်စီၤအၤဟရိၣ်, ယူာ်ထီၣ် နစုအိၣ်ဒီးနနီၣ်ထိးဘိလၢထံကျိအဖီခိၣ်, လၢထံမိၢ်ပှၢ် အဖီခိၣ်, ဒီးလၢကမါတဖၣ်အဖီခိၣ်, ဒီးဒုးဟဲထီၣ်ဒ့ၣ် ဧိၤကွီၣ်ဧိၤလၢကီၢ်အဲၤကူပတူးအဖီခိၣ်န့ၣ်တက့ၢ်.
\p
\v 6 ဒီးစီၤအၤဟရိၣ်ယူာ်ထီၣ်အစုလၢ အဲၤကူပတူးအထံ ဧိၤနိဧိၤအဖီခိၣ်, ဒီးဒ့ၣ်ဧိၤကွီၣ်ဧိၤဟဲထီၣ်, ဒီးမၤဘံးမၤ ဘၢကီၢ်အဲၤကူပတူးလီၤ.
\p
\v 7 ဒီးပှၤကွဲးလံာ်မၤဝဲဒ်န့ၣ်လၢအတၢ်မၤကဒါပမဲာ်ဒီးဒုး ဟဲထီၣ်ဒ့ၣ်ဧိၤကွီၣ်ဧိၤလၢကီၢ်အဲၤကူပတူးအဖီခိၣ်လီၤ.
\p
\v 8 ဒီးဖၤရိၤကိးန့ၢ်စီၤမိၤရှ့, ဒီးစီၤအၤဟရိၣ်, ဒီးစံးဝဲဒၣ်, ဃ့ကညးယွၤလၢအကဒုးဟးထီၣ်ကွံာ် ဒ့ၣ်ဧိၤကွီၣ်ဧိၤ လၢယအိၣ်, ဒီးလၢယပှၤဂီၢ်မုၢ်အအိၣ်တက့ၢ်. ဒီးယ ကပျၢ်ပှၤဂီၢ်မုၢ်ဒ်သိးအကလုၢ်တၢ်လၢယွၤလီၤ.
\p
\v 9 ဒီးစီၤမိၤရှ့စံးဘၣ်ဖၤရိၤ, အိၣ်ဒီးတၢ်အလၤကပီၤလၢ ယဖီခိၣ်တက့ၢ်. ယဘၣ်ဃ့ကညးတၢ်လၢနဂီၢ်, ဒီးလၢ နခ့နပှၤအဂီၢ်, ဒီးလၢနပှၤဂီၢ်မုၢ်အဂီၢ်, ဒ်သိးတၢ်ကမၤ ဟးဂီၤကွံာ်ဒ့ၣ်ဧိၤကွီၣ်ဧိၤလၢနလိၤ, ဒီးလၢနဟံၣ်တဖၣ် န့ၣ်, ဒီးဒ်သိးအကအိၣ်ထဲလၢထံမိၢ်ပှၢ်အပူၤဧိၤန့ၣ်, အ ကတီၢ်ဖဲလဲၣ်.
\p
\v 10 ဒီးစံးဝဲဒၣ်, ခဲဂီၤကိာ်လီၤ. ဒီးစံးဝဲဒၣ်, မ်တၢ်မၤအ သးဒ်နစံးတၢ်အသိး, ဒ်သိးနကသ့ၣ်ညါလၢတၢ်ဒ်ယွၤ ပကစၢ်အသိးတအိၣ်ဘၣ်လီၤ.
\v 11 ဒီးဒ့ၣ်ဧိၤကွီၣ်ဧိၤကဟး ထီၣ်ကွံာ်လၢနလိၤ, ဒီးလၢနဟံၣ်တဖၣ်, ဒီးလၢနခ့န ပှၤတဖၣ်, ဒီးလၢနပှၤဂီၢ်မုၢ်, ဒီးကအိၣ်လီၤတဲာ်ထဲလၢ ထံမိၢ်ပှၢ်အပူၤဧိၤလီၤ.
\p
\v 12 ဒီးစီၤမိၤရှ့, ဒီးစီၤအၤဟရိၣ်ဟးထီၣ်ကွံာ်လၢဖၤရိၤအ အိၣ်, ဒီးစီၤမိၤရှ့ကိးထီၣ်လၢယွၤလၢ ဒ့ၣ်ဧိၤကွီၣ်ဧိၤအ ဃိလၢအပာ်ဝဲလၢဖၤရိၤအဂီၢ်လီၤ.
\v 13 ဒီးယွၤမၤဝဲဒ်စီၤမိၤ ရှ့အတၢ်ကတိၤအသိးန့ၣ်ဒီး ဒ့ၣ်ဧိၤကွီၣ်ဧိၤသံကွံာ်လၢ ဟံၣ်ပူၤ, ဒီးလၢအဂၢၤပူၤ, ဒီးလၢခိလီၤ.
\v 14 ဒီးပှၤထၢ ဖှိၣ်အီၤတပူတပူ, ဒီးထံဧိၤကီၢ်ဧိၤနၢအုၣ်ဝဲလီၤ.
\p
\v 15 ဒီးဖၤရိၤထံၣ်တၢ်သါထီၣ်ဘၣ်က့ၤတထံၣ်ဃီ, မၤကိၤ အသး, ဒီးတကနၣ်ဘၣ်အဝဲသ့ၣ်အကလုၢ်ဘၣ်, ဒ် ယွၤစံးဝဲအသိးန့ၣ်လီၤ.
\p
\v 16 ဒီးယွၤစံးဘၣ်စီၤမိၤရှ့, စံးဘၣ်စီၤအၤဟရိၣ်, ယူာ် ထီၣ်နနီၣ်ထိးဘိ, ဒီးတီၢ်ဟီၣ်ခိၣ်အကမူၣ်, ဒ်သိးအက ကဲထီၣ်ဃးသူဃးလါလၢ ကီၢ်အဲၤကူပတူးဒီဘ့ၣ်ညါ အပူၤန့ၣ်တက့ၢ်.
\p
\v 17 ဒီးမၤဝဲဒ်န့ၣ်, ဒီးစီၤအၤဟရိၣ်ယူာ်ထီၣ်အစုအိၣ်ဒီးအ နီၣ်ထိးဘိ, ဒီးတီၢ်ဟီၣ်ခိၣ်အကမူၣ်, ဒီးအတၢ်ကဲထီၣ် ဃးသူဃးလါလၢပှၤကညီအလိၤ, ဒီးလၢဆၣ်ဖိကီၢ်ဖိ အလိၤလီၤ. ဟီၣ်ခိၣ်အကမူၣ်လၢကီၢ်အဲၤကူပတူးဒီကီၢ် ညါကဲထီၣ်ဃးသူဃးလါလီၤ.
\p
\v 18 ဒီးပှၤကွဲးလံာ်မၤဝဲဒ်န့ၣ်လၢ အတၢ်မၤကဒါပမဲာ်ဒ် သိးအကဒုးကဲထီၣ်ဃးသူဃးလါ, ဒီးမၤဝဲတသ့ဘၣ်. ဒီးဃးသူဃးလါအိၣ်ဝဲလၢပှၤကညီအလိၤ, ဒီးဆၣ်ဖိ ကီၢ်ဖိအလိၤလီၤ.
\p
\v 19 ဒီးပှၤကွဲးလံာ်စံးဘၣ်ဖၤရိၤ, တၢ်အံၤတမံၤမ့ၢ်ယွၤအစု မုၢ်လီၤ. ဒီးဖၤရိၤအသးဆူၣ်ထီၣ်ဒီးတကနၣ်ဘၣ်အက လုၢ်ဘၣ်, ဒ်ယွၤစံးဝဲအသိးန့ၣ်လီၤ.
\p
\v 20 ဒီးယွၤစံးဘၣ်စီၤမိၤရှ့, ဂဲၤဆၢထၢၣ်ခဲဂီၤကိာ်ဂီၤဂီၤ, ဒီး ဆၢထၢၣ်လၢဖၤရိၤအမဲာ်ညါ, (ကွၢ်ကွၢ်, ဟဲဝဲဆူထံနံၤ) ဒီးစံးဘၣ်အီၤ, ယွၤစံးဒ်အံၤ, ပျၢ်ယပှၤဂီၢ်မုၢ်ဒ်သိးအက မၤယတၢ်တက့ၢ်.
\v 21 နမ့ၢ်တပျၢ်ဘၣ်ယပှၤဂီၢ်မုၢ်ဒီး, ကွၢ် ကွၢ်, ယကမၢတၢ်အဖုတဖၣ်ဟဲလီၤလၢနလိၤ, ဒီးနခ့ နပှၤအလိၤ, ဒီးနပှၤဂီၢ်မုၢ်အလိၤဒီးလၢနဟံၣ်တဖၣ်အ ပူၤလီၤ. ဒီးပှၤအဲၤကူပတူးဖိအဟံၣ်ပူၤကပှဲၤဒီးတၢ်အဖု တဖၣ်, ဒီးဟီၣ်ခိၣ်လၢအအိၣ်လၢအဖီခိၣ်စ့ၢ်ကီးလီၤ.
\p
\v 22 ဒီးတၢ်လၢမုၢ်တနံၤန့ၣ် ယကမၤလီၤဆီကီၢ်ကိရှ့ၣ်ဖဲ ယပှၤဂီၢ်မုၢ်အိၣ်လၢအပူၤ, ဒ်သိးတၢ်အဖုတဖၣ်အသုတ အိၣ်ဖဲန့ၣ်တဂ့ၤ, ဒ်သိးနကသ့ၣ်ညါလၢယမ့ၢ်ယွၤလၢ ဟီၣ်ခိၣ်ချၢအသးကံၢ်ပူၤန့ၣ်လီၤ.
\v 23 ဒီးယကပာ်တၢ်ပှ့ၤ က့ၤတၢ်လၢယပှၤဂီၢ်မုၢ်ဒီး နပှၤဂီၢ်မုၢ်အဘၢၣ်စၢၤလီၤ. ခဲဂီၤကိာ်တၢ်လီၤလးအပနီၣ်အံၤ ကကဲထီၣ်လီၤ.
\v 24 ဒီး ယွၤမၤဝဲဒ်န့ၣ်, ဒီးတၢ်အဖုတဖၣ်ဂီၢ်မုၢ်ဟဲနုာ်လၢဖၤရိၤ အဟံၣ်ပူၤ, ဒီးလၢအခ့အပှၤအဟံၣ်တဖၣ်အပူၤ, ဒီး လၢကီၢ်အဲၤကူပတူးဒီဘ့ၣ်ညါအပူၤလီၤ. ဒီးထံဧိၤကီၢ်ဧိၤ ဒီဘ့ၣ်ညါန့ၣ်ဟးဂီၤဝဲလၢတၢ်တဖုန့ၣ်အမဲာ်ညါလီၤ.
\p
\v 25 ဒီးဖၤရိၤကိးက့ၤစီၤမိၤရှ့ဒီးစီၤအၤဟရိၣ်, ဒီးစံးဝဲဒၣ်, လဲၤလုၢ်တၢ်လၢသုကစၢ်လၢကီၢ်အံၤအပူၤတက့ၢ်.
\v 26 ဒီး စီၤမိၤရှ့စံးဝဲဒၣ်, တၢ်တစံၣ်ညီၣ်ပာ်ဘၣ်လၢပကမၤဒ်န့ၣ် ဘၣ်, အဂ့ၢ်ဒ်အံၤ, ပကလုၢ်ပှၤအဲၤကူပတူးဖိအတၢ်သး ဘၣ်အၢန့ၣ်လၢယွၤပကစၢ်လီၤ. ကွၢ်ကွၢ်, ပကလုၢ်ပှၤ အဲၤကူပတူးဖိအတၢ်သးဘၣ်အၢလၢအမဲာ်ညါ, ဒီးအဝဲ သ့ၣ်တဖၣ်န့ၣ်ကကွံာ်ပှၤလၢလၢၢ်တမ့ၢ်ဘၣ်ဧါ.
\v 27 ပက လဲၤလၢပှၢ်လၢ်ကျါသၢနံၤကျဲ, ဒီးလုၢ်တၢ်လၢယွၤပက စၢ်, ဒ်အကမၤလိာ်ပှၤအသိးန့ၣ်လီၤ.
\p
\v 28 ဒီးဖၤရိၤစံးဝဲဒၣ်, ယကပျၢ်သု, ဒ်သိးသုကလုၢ်တၢ်လၢ ယွၤသုကစၢ်လၢပှၢ်လၢ်ကျါလီၤ. ဘၣ်ဆၣ်ဒီးသုတလဲၤ ဘၣ်ယံၤယံၤကလဲာ်ဘၣ်, ဃ့ကညးတၢ်လၢယဂီၢ် တက့ၢ်.
\p
\v 29 ဒီးစီၤမိၤရှ့စံးဝဲဒၣ်, ကွၢ်ကွၢ်, ယကဟးထီၣ်လၢန အိၣ်, ဒီးယကဃ့ကညးယွၤ, ဒ်သိးတၢ်အဖုတဖၣ်က ဟးထီၣ်ကွံာ်လၢဖၤရိၤအလိၤ, ဒီးလၢအခ့အပှၤအလိၤ, ဒီးလၢပှၤဂီၢ်မုၢ်အလိၤခဲဂီၤကိာ်လီၤ. ဘၣ်ဆၣ်ဒီးမ်ဖၤရိၤ အသုတမၤလၢၤဒီး တၢ်လီတၢ်ဝ့ၤ လၢအတပျၢ်ဘၣ်ပှၤ ဂီၢ်မုၢ်ဒ်သိးအကလဲၤလုၢ်တၢ်လၢယွၤန့ၣ်တဂ့ၤ.
\p
\v 30 ဒီးစီၤမိၤရှ့ဟးထီၣ်လၢဖၤရိၤအအိၣ်, ဒီးဃ့ကညးတၢ် လၢယွၤလီၤ.
\v 31 ဒီးယွၤမၤဝဲဒ်စီၤမိၤရှ့အကလုၢ်အသိးန့ၣ်, ဒီးဒုးဟးထီၣ်ကွံာ်တၢ်အဖုတဖၣ်လၢဖၤရိၤအလိၤ, ဒီး လၢအခ့အပှၤအလိၤ, ဒီးလၢအပှၤဂီၢ်မုၢ်အလိၤ, ဒီးတ အိၣ်လီၤတဲာ်ဘၣ်နီတဘ့ၣ်ဘၣ်.
\p
\v 32 ဒီးဖၤရိၤမၤကိၤအသး အအံၤတစုစ့ၢ်ကီး, ဒီးတပျၢ် ဘၣ်ပှၤဂီၢ်မုၢ်ဘၣ်.
\c 9
\cl ၉
\p
\v 1 ဒီးယွၤစံးဘၣ်စီၤမိၤရှ့, လဲၤဆူဖၤရိၤအအိၣ်, ဒီးစံးဘၣ် အီၤ, ယွၤပှၤဧ့ၤဘြံၤဖိအကစၢ်, စံးဝဲဒ်အံၤ, ပျၢ်ယပှၤ ဂီၢ်မုၢ်ဒ်သိးအကမၤယတၢ်တက့ၢ်.
\v 2 အဂ့ၢ်ဒ်အံၤ, ပျၢ် အီၤန့ၣ်နမ့ၢ်ဂ့ၢ်လိာ်, ဒီးနမ့ၢ်ဟံးန့ၢ်ဒံးအီၤဒီး,
\v 3 ကွၢ်ကွၢ်, ယွၤအစုအိၣ်လၢနဆၣ်ဖိကီၢ်ဖိအဒၢအလိၤ, လၢအအိၣ် လၢစံာ်ပူၤပှဲၤပူၤ, လၢကသ့ၣ်အလိၤ, လၢကသ့ၣ်ယီၤ အလိၤ, လၢကီၤလၤအူးအလိၤ, လၢဂီၤဖံးအလိၤ, ဒီး သိဒီးမဲာ်တဲးလဲးအလိၤ, တၢ်သံသတြိာ်နးမးလီၤ.
\p
\v 4 ဒီးယွၤကမၤ, ပှၤအံၣ်စရ့လးဖိ အဆၣ်ဖိကီၢ်ဖိအဒၢ လီၤဆီဒီးပှၤအဲၤကူပတူးဖိ အဆၣ်ဖိကီၢ်ဖိအဒၢန့ၣ်လီၤ. ဒီးလၢပှၤအံၣ်စရ့လးဖိအတၢ်ခဲလၢာ်အကျါန့ၣ် တၢ်တ သံဘၣ်နီတဒုဘၣ်.
\p
\v 5 ဒီးယွၤသ့ၣ်နံၤဖးသီဒီးစံးဝဲဒၣ်, ခဲဂီၤကိာ်ယွၤကမၤ တၢ်န့ၣ်တမံၤလၢကီၢ်ပူၤလီၤ.
\v 6 ဒီးမုၢ်ဆ့ၣ်ထီၣ်တနံၤန့ၣ် ယွၤမၤတၢ်န့ၣ်တမံၤ, ဒီးပှၤအဲၤကူပတူးဖိအဆၣ်ဖိကီၢ် ဖိအဒၢန့ၣ်သံဝဲခဲလၢာ်လီၤ. မ့မ့ၢ်ပှၤအံၣ်စရ့လးဖိအဆၣ် ဖိကီၢ်ဖိအဒၢန့ၣ်တသံဘၣ်နီတဒုဘၣ်.
\p
\v 7 ဒီးဖၤရိၤမၢလီၤတၢ်, ဒီးကွၢ်ကွၢ်, ပှၤအံၣ်စရ့လးဖိ အဆၣ်ဖိကီၢ်ဖိအဒၢန့ၣ်တသံဘၣ်နီတဒုဘၣ်. ဒီးဖၤရိၤ မၤကိၤအသး, ဒီးတပျၢ်ဘၣ်ပှၤဂီၢ်မုၢ်ဘၣ်.
\p
\v 8 ဒီးယွၤစံးဘၣ်စီၤမိၤရှ့ဒီးစီၤအၤဟရိၣ်, ဟံးန့ၢ်ဖၣ်က ပူၤအဖၣ်ဆါတၢၤဒုၣ်တဖၣ်, ဒီးမ်စီၤမိၤရှ့ဖှံထီၣ်ဆူမူခိၣ် လၢဖၤရိၤအမဲာ်ညါန့ၣ်တက့ၢ်.
\v 9 ဒီးကကဲထီၣ်တၢ်က မူၣ်လၢကီၢ်အဲၤကူပတူးဒီဘ့ၣ်ညါအပူၤ, ဒီးကကဲထီၣ် တၢ်ဝ့တၢ်ကျူၤဖးထီၣ်လၢတၢ်ပူၤလီၢ်လၢ ပှၤကညီအ လိၤ, ဒီးလၢဆၣ်ဖိကီၢ်ဖိအဒၢအလိၤ လၢကီၢ်အဲၤကူ ပတူးဒီဘ့ၣ်ညါအပူၤလီၤ.
\p
\v 10 ဒီးအဝဲသ့ၣ်တဖၣ်န့ၣ် ဟံးန့ၢ်ဖၣ်ကပူၤအဖၣ်ဆါ, ဒီး ဆၢထၢၣ်လၢဖၤရိၤအမဲာ်ညါ, ဒီးစီၤမိၤရှ့ဖှံထီၣ်ဝဲဆူမူ ခိၣ်, ဒီးကဲထီၣ်ဝဲလၢတၢ်ဝ့တၢ်ကျူၤဖးထီၣ်လၢတၢ်ပူၤ လီၢ်လၢပှၤကညီအလိၤ, ဒီးဆၣ်ဖိကီၢ်ဖိအလိၤလီၤ.
\p
\v 11 ဒီးပှၤကွဲးလံာ်တဖၣ်န့ၣ် ဆၢထၢၣ်ဝဲလၢစီၤမိၤရှ့အ မဲာ်ညါတကဲဘၣ်လၢတၢ်ဝ့တၢ်ကျူၤအဃိလီၤ. အဂ့ၢ် ဒ်အံၤ, တၢ်ဝ့တၢ်ကျူၤန့ၣ်အိၣ်ဝဲလၢပှၤကွဲးလံာ်အလိၤ, ဒီးလၢပှၤအဲၤကူပတူးဖိခဲလၢာ်အလိၤလီၤ.
\p
\v 12 ဒီးယွၤဒုးဆူၣ်ထီၣ်ဖၤရိၤအသး, ဒီးတကနၣ်ဘၣ်အ ကလုၢ်, ဒ်ယွၤစံးတ့ၢ်စီၤမိၤရှ့အသိးန့ၣ်လီၤ.
\p
\v 13 ဒီးယွၤစံးဘၣ်စီၤမိၤရှ့, ခဲဂီၤကိာ်ဂဲၤဆၢထၢၣ်ဂီၤဂီၤ, ဒီးဆၢထၢၣ်လၢဖၤရိၤအမဲာ်ညါ, ဒီးစံးဘၣ်အီၤ, ယွၤ, ပှၤဧ့ၤဘြံၤဖိအကစၢ်စံးဒ်အံၤ, ပျၢ်ယပှၤဂီၢ်မုၢ်ဒ်သိးအက မၤယတၢ်တက့ၢ်.
\v 14 အဂ့ၢ်ဒ်အံၤ, အအံၤတစုယကဒုး ဘၣ်နၤ, ဒီးနခ့နပှၤ, ဒီးနပှၤဂီၢ်မုၢ်, လၢယတၢ်နးတၢ်ဖှီၣ် ခဲလၢာ်ဒ်သိးနကသ့ၣ်ညါ ပှၤဒ်ယၤအသိးတအိၣ်ဘၣ် လၢဟီၣ်ခိၣ်ချၢနီတဂၤဘၣ်လီၤ.
\v 15 အဂ့ၢ်ဒ်အံၤ, ခဲကနံၣ် အံၤယကယူာ်ထီၣ်ယစု, ဒီးတီၢ်နၤ, ဒီးနပှၤဂီၢ်မုၢ်လၢ တၢ်သံသတြိာ်, ဒီးနကဟးဂီၤကွံာ်လၢဟီၣ်ခိၣ်ချၢလီၤ.
\p
\v 16 ဒီးမ့ၢ်မးယဒုးဆၢထၢၣ်နၤလၢတၢ်အဂ့ၢ်အံၤ, ဒ်သိးယ ကဒုးနဲၣ်ယစိယကမီၤလၢနၤ, ဒီးဒ်သိးတၢ်ကစံၣ်တဲၤ တဲလီၤယမံၤလၢဟီၣ်ခိၣ်ချၢဒီဘ့ၣ်ညါအဂ့ၢ်လီၤ.
\v 17 နပာ် ထီၣ်ထီဒံးနသးလၢယပှၤဂီၢ်မုၢ်အဖီခိၣ်လၢနတပျၢ်ဘၣ် အီၤစ့ၢ်ကီးဧါ.
\p
\v 18 ကွၢ်ကွၢ်, ခဲဂီၤကိာ်ဆၢအလီၢ်ခဲကနံၣ်အံၤယကမၢ တၢ်ဟဲစူၤဒီးသူၣ်နးနးကလဲာ်လီၤ. ဒီးတၢ်န့ၣ်တမၤဘၣ် အသးလၢအဲၤကူပတူးအပူၤ လၢမုၢ်တနံၤလၢအခီၣ်ထံး အိၣ်ထီၣ်တုၤခဲကနံၣ်အံၤလီၤ.
\v 19 ဒီးခဲကနံၣ်အံၤမၢလီၤ တၢ်, ဒီးဒုးအိၣ်ဖှိၣ်ချ့သဒံးနဆၣ်ဖိကီၢ်ဖိအဒၢ, ဒီးနတၢ် အိၣ်လၢခိခဲလၢာ်တက့ၢ်. ကယဲၢ်ပှၤကညီ, ဒီးဆၣ်ဖိ ကီၢ်ဖိအဒၢ, လၢတၢ်ကထံၣ်န့ၢ်အီၤလၢခိဒီးတအိၣ်ဖှိၣ် ဘၣ်လၢဟံၣ်ပူၤန့ၣ် သူၣ်ကဟဲလီၤဘၣ်အီၤ, ဒီးကသံ ဝဲခဲလၢာ်လီၤ.
\p
\v 20 ဒီးပှၤလၢအပျံၤယွၤအကလုၢ်လၢ ဖၤရိၤအခ့အပှၤအ ကျါန့ၣ်, မၢအကုၢ်အပှၤ, ဒီးအဆၣ်ဖိကီၢ်ဖိအဒၢတ ဖၣ်ဃ့ၢ်နုာ်လၢအဟံၣ်ပူၤလီၤ.
\v 21 ဒီးပှၤလၢအတပာ်ဘၣ် ယွၤအကလုၢ်လၢအသးကံၢ်ပူၤဘၣ်န့ၣ် ဒုးအိၣ်လီၤတဲာ် အကုၢ်အပှၤ, ဒီးအဆၣ်ဖိကီၢ်ဖိအဒၢလၢခိလီၤ.
\p
\v 22 ဒီးယွၤစံးဘၣ်စီၤမိၤရှ့, ယူာ်ထီၣ်နစုဆူမူခိၣ်, ဒ်သိး သူၣ်ကလီၤလၢကီၢ်အဲၤကူပတူးဒီဘ့ၣ်ညါအပူၤ, လၢပှၤ ကညီအဖီခိၣ်, လၢဆၣ်ဖိကီၢ်ဖိအဒၢအဖီခိၣ်, ဒီးလၢ ကယဲၢ်တၢ်မဲထီၣ်လၢခိ လၢကီၢ်အဲၤကူပတူးဒီဘ့ၣ်ညါ အပူၤ, ကိးမံၤဒဲးအဖီခိၣ်တက့ၢ်.
\p
\v 23 ဒီးစီၤမိၤရှ့ယူာ်ထီၣ်အနီၣ်ထိးဘိဆူမူခိၣ်, ဒီးယွၤမၢ လီသီၣ်, ဒီးသူၣ်လီၤ, ဒီးမ့ၣ်အူဃ့ၢ်ဝ့ၤဝီၤလၢဟီၣ်ခိၣ် အဖီခိၣ်, ဒီးယွၤမၢတၢ်ဟဲစူၤဒီးသူၣ်လၢ ကီၢ်အဲၤကူပ တူးအဖီခိၣ်လီၤ.
\p
\v 24 ဒီးသူၣ်န့ၣ်အိၣ်, ဒီးမ့ၣ်အူဃ့ၢ်ဝ့ၤဝီၤလၢသူၣ်လီၤအ ကျါနးနးကလဲာ်လီၤ. တၢ်ဒ်န့ၣ်အသိးတအိၣ်ဘၣ်လၢ ကီၢ်အဲၤကူပတူးဒီဘ့ၣ်ညါအပူၤ, လၢအကဲထီၣ်ပှၤတ ကလုာ်လံၤလံၤန့ၣ်ဘၣ်လီၤ.
\v 25 ဒီးသူၣ်န့ၣ်လီၤဘၣ်တၢ် အိၣ်လၢကီၢ်အဲၤကူပတူးဒီဘ့ၣ်ညါအပူၤ, ကယဲၢ်တၢ် အိၣ်လၢခိလၢပှၤကညီ ပၢၢ်လၢဆၣ်ဖိကီၢ်ဖိအဒၢ, ဒီး သူၣ်န့ၣ်ဘၣ်ကယဲၢ်တၢ်မဲထီၣ်လၢခိ, ဒီးမၤကၢ်လီၤသ့ၣ် လၢခိကိးထံးဒဲးလီၤ.
\v 26 မ့မ့ၢ်ကီၢ်ကိရှ့ၣ်ဖဲပှၤအံၣ်စရ့လး ဖိအိၣ်ဝဲန့ၣ်သူၣ်တအိၣ်ဘၣ်.
\p
\v 27 ဒီးဖၤရိၤမၢလီၤတၢ်, ဒီးကိးက့ၤစီၤမိၤရှ့ဒီး စီၤအၤဟ ရိၣ်, ဒီးစံးဘၣ်အီၤ, အအံၤတစုယမၤကမၣ်လံတၢ်လံ. ယွၤတီဝဲလိၤဝဲ, ဒီးယၤ, ဒီးယပှၤဂီၢ်မုၢ်မ့ၢ်ပှၤတတီတ လိၤဘၣ်လီၤ.
\v 28 အါတ့ၢ်လံ, ဃ့ကညးယွၤဒ်သိးကစၢ် အလီသီၣ်တဖၣ်ဒီးသူၣ်န့ၣ် တသုတအိၣ်လၢၤတဂ့ၤ. ဒီးယကပျၢ်သု, ဒီးသုတအိၣ်တဆိးလၢၤဘၣ်.
\p
\v 29 ဒီးစီၤမိၤရှ့စံးဘၣ်အီၤ, တုၤယဟးထီၣ်လၢဝ့ၢ်ပူၤဒီး, ယ ကသလၣ်ထီၣ်ယစုဆူယွၤအအိၣ်လီၤ. လီသီၣ်ကတုာ် ဝဲ, ဒီးသူၣ်တအိၣ်လၢၤဘၣ်ဝဲ, ဒ်သိးနကသ့ၣ်ညါလၢ ဟီၣ်ခိၣ်အိၣ်ဒီးယွၤလီၤ.
\v 30 ဘၣ်ဆၣ်ဒီးနၤဒီးနခ့နပှၤတ ဖၣ်အံၤ, ယသ့ၣ်ညါလၢသုတပျံၤဒံးဘၣ်ကစၢ်ယွၤဘၣ်.
\p
\v 31 ဒီးတၢ်ဘၣ်ပအီခီမၤ, ဒီးဘုမုယီၤလီၤ. အဂ့ၢ်ဒ်အံၤ, ဘုမုယီၤအစဲၤအိၣ်ထီၣ်လံ. ဒီးပအီခီမၤသၣ်ထီၣ်လံ.
\p
\v 32 မ့မ့ၢ်ဘုကၠူၣ်ဒီးဘုကူးစမ့းန့ၣ်, တၢ်တဘၣ်ဘၣ်အီၤ ဘၣ်, အဂ့ၢ်ဒ်အံၤ, တဒိၣ်ထီၣ်ဒံးဘၣ်လီၤ.
\p
\v 33 ဒီးစီၤမိၤရှ့ဟးထီၣ်လၢဖၤရိၤအအိၣ်လၢဝ့ၢ်ပူၤ, ဒီးသ လၣ်ထီၣ်အစုဆူယွၤအအိၣ်, ဒီးလီသီၣ်, ဒီးသူၣ်တုာ် ဝဲ, ဒီးတၢ်စူၤတလူလီၤအသးလၢဟီၣ်ခိၣ်ချၢဘၣ်.
\p
\v 34 ဒီးတုၤဖၤရိၤထံၣ်ဝဲလၢတၢ်စူၤဒီး သူၣ်ဒီးလီသီၣ်တ ဖၣ်တုာ်ဝဲဒီး, မၤအါထီၣ်အတၢ်ဒဲးဘး, ဒီးမၤကိၤအ သး, အဝဲဒၣ်ဒီးအခ့အပှၤလီၤ.
\p
\v 35 ဒီးဖၤရိၤအသးဆူၣ်ထီၣ်, ဒီးတပျၢ်ဘၣ်ပှၤအံၣ်စရ့ လးဖိဘၣ်, ဒ်ယွၤစံးဘၣ်စီၤမိၤရှ့အသိးန့ၣ်လီၤ.
\c 10
\cl ၁၀
\p
\v 1 ဒီးယွၤစံးဘၣ်စီၤမိၤရှ့, လဲၤနုာ်ဆူဖၤရိၤ အအိၣ်တ က့ၢ်. အဂ့ၢ်ဒ်အံၤ, ယမၤကိၤအသးဒီးအခ့အပှၤတဖၣ် အသးဒ်သိးယကဒုးနဲၣ် ယတၢ်အပနီၣ်လီၤလးတဖၣ် အံၤလၢအကျါ,
\v 2 ဒီးဒ်သိးနကစံၣ်တဲၤတဲလီၤတၢ်လၢ နဖိခွါအနၢ်ပူၤ, ဒီးနဖိခွါအဖိခွါ, လၢတၢ်လၢယမၤလၢ အဲၤကူပတူးအပူၤ, ဒီးတၢ်ပနီၣ်လီၤလးတဖၣ်လၢယမၤ လၢအကျါ, ဒီးသုကသ့ၣ်ညါလၢယမ့ၢ်ယွၤလီၤ.
\p
\v 3 ဒီးစီၤမိၤရှ့, ဒီးစီၤအၤဟရိၣ်လဲၤနုာ်ဆူဖၤရိၤအအိၣ်ဒီး စံးဘၣ်အီၤ, ယွၤပှၤဧ့ၤဘြံၤဖိအကစၢ်စံးဒ်အံၤ, ဒ်သိး နသုတဆီၣ်လီၤနသးလၢယမဲာ်ညါတဂ့ၤဒီး, နကဂ့ၢ် လိာ်ဆံးယံာ်လဲၣ်. ပျၢ်ယပှၤဂီၢ်မုၢ်ဒ်သိးအကမၤယတၢ် တက့ၢ်.
\v 4 ပျၢ်ယပှၤဂီၢ်မုၢ်နမ့ၢ်ဂ့ၢ်လိာ်ဒီး, ကွၢ်ကွၢ်, ခဲ ဂီၤကိာ် ယကဒုးဟဲထီၣ်ဒွဲၣ်ဧိၤသကံၤဧိၤလၢနကီၢ်ပူၤ,―
\v 5 ဒီးကမၤဘံးမၤဘၢဟီၣ်ခိၣ် တုၤပှၤထံၣ်ဘၣ်ဟီၣ်ခိၣ်တသ့ဘၣ်. ဒီးကအီၣ်တၢ်အိၣ်လီၤတဲာ်လၢအပူၤဖျဲး, တၢ်အိၣ်လီၤတဲာ်လၢသုဂီၢ်လၢသူၣ်န့ၣ်, ဒီးကအီၣ်ကယဲၢ်သ့ၣ်လၢအမဲထီၣ်လၢသုဂီၢ်လၢပှၢ်လၢ်ကျါကိးထံးဒဲး,―
\p
\v 6 ဒီးကမၤပှဲၤနဟံၣ်, ဒီးနခ့နပှၤအဟံၣ်ခဲလၢာ်, ဒီးကယဲၢ် ပှၤအဲၤကူပတူးဖိအဟံၣ်ခဲလၢာ်လီၤ. တၢ်န့ၣ်နပၢ်သ့ၣ်, ဒီးနပၢ်အပၢ်သ့ၣ်တဖၣ် တထံၣ်ဘၣ်လၢမုၢ်နံၤလၢအ အိၣ်ထီၣ်လၢဟီၣ်ခိၣ်ချၢတုၤမုၢ်မဆါတနံၤအံၤလီၤ. ဒီး ဃၣ်ကဒါက့ၤအသး, ဒီးဟးထီၣ်လၢဖၤရိၤအအိၣ်လီၤ.
\p
\v 7 ဒီးဖၤရိၤအခ့အပှၤစံးဘၣ်အီၤ, ပှၤတဂၤအံၤ, ကကဲ ပျံၤသကွီၤလၢပဂီၢ်ဆံးယံာ်လဲၣ်. ပျၢ်လၢ်ပှၤပိာ်ခွါတဖၣ် ဒ်သိးအကမၤယွၤအကစၢ်အတၢ်န့ၣ်တက့ၢ်. အဲၤကူပ တူးဟးဂီၤလံန့ၣ်နတသ့ၣ်ညါဒံးဘၣ်ဧါ.
\p
\v 8 ဒီးပှၤဒုးဟဲက့ၤစီၤမိၤရှ့, ဒီးစီၤအၤဟရိၣ်ဆူဖၤရိၤအ အိၣ်, ဒီးအဝဲဒၣ်စံးဘၣ်အီၤ, လဲၤမၤယွၤသုကစၢ်အတၢ် တက့ၢ်. မ့ၢ်မတၤကလဲၤတဖၣ်လဲၣ်.
\p
\v 9 ဒီးစီၤမိၤရှ့စံးဝဲဒၣ်, ပကလဲၤဒီးပဖိဒံဖိသၣ်, ဒီးပသူၣ် က့သးပှၢ်, ဒီးပဖိခွါ, ဒီးပဖိမုၣ်, ဒီးလၢပသိဒီးမဲာ်တဲး လဲး, ဒီးပဂီၤဘုၣ်ဂီၤဖံးတဖၣ်န့ၣ်ပကလဲၤလီၤ. အဂ့ၢ် ဒ်အံၤ, တၢ်မၤဘူၣ်ယွၤအိၣ်ဒီးပှၤလီၤ.
\p
\v 10 ဒီးစံးဘၣ်အီၤမ်ယွၤအိၣ်ဒီးသုဒ် ယပျၢ်သုဒီးသုဖိဆံး အသိးန့ၣ်တက့ၢ်. ကွၢ်တက့ၢ်, အဂ့ၢ်ဒ်အံၤ, တၢ်အၢ အိၣ်ဝဲလၢသုမဲာ်ညါလီၤ.
\v 11 ဒ်န့ၣ်တမ့ၢ်ဘၣ်, သုဝဲ, ပိာ်ခွါလဲၤတ့ၢ်, ဒီးမၤယွၤအတၢ်တက့ၢ်. အဂ့ၢ်ဒ်အံၤ, သုဃုတ့ၢ်တၢ်န့ၣ်တမံၤလီၤ. ဒီးပှၤဟီထီၣ်ကွံာ်အီၤလၢ ဖၤရိၤအမဲာ်ညါလီၤ.
\p
\v 12 ဒီးယွၤစံးဘၣ်စီၤမိၤရှ့, ယူာ်ထီၣ်နစုလၢကီၢ်အဲၤကူပ တူးအဖီခိၣ်လၢ ဒွဲၣ်ဧိၤသကံၤဧိၤအဂီၢ်, ဒ်သိးအကဟဲ ထီၣ်လၢကီၢ်အဲၤကူပတူးအပူၤ, ဒီးအီၣ်ကယဲၢ်နီၣ်ဧိၤမံၤ ဧိၤ, ဘုဧိၤဟုဧိၤလၢကီၢ်ပူၤန့ၣ်, ဒီးကယဲၢ်တၢ်လၢသူၣ် ပာ်လီၤတဲာ်န့ၣ်တက့ၢ်.
\p
\v 13 ဒီးစီၤမိၤရှ့ယူာ်ထီၣ်အနီၣ်ထိးဘိလၢ ကီၢ်အဲၤကူပတူး အဖီခိၣ်, ဒီးယွၤဒုးဟဲကလံၤလၢမုၢ်ထီၣ်တခီ လၢကီၢ် န့ၣ်အဖီခိၣ်သ့တနံၤကျၢၤ, ဒီးသီတနၤကျၢၤလီၤ. မုၢ် ဆ့ၣ်ထီၣ်န့ၣ်ကလံၤလၢမုၢ်ထီၣ်တခီဟဲဒီး ဒွဲၣ်ဧိၤသကံၤ ဧိၤလီၤ.
\p
\v 14 ဒီးဒွဲၣ်ဧိၤသကံၤဧိၤဟဲထီၣ်ဝဲလၢ ကီၢ်အဲၤကူပတူးဒီ ဘ့ၣ်ညါအဖီခိၣ်, ဒီးစီၢ်လီၤဝဲလၢကီၢ်အဲၤကူပတူးကိး အလီၢ်ပူၤဒဲးလီၤ. အိၣ်ဝဲနးမးလီၤ. လၢပျၢၤလၢအမဲာ် ညါဒွဲၣ်ဧိၤသကံၤဧိၤ ဒ်အဝဲသ့ၣ်တဖၣ်အသိးန့ၣ်တအိၣ် ဘၣ်, ဒီးလၢအလီၢ်ခံန့ၣ်တအိၣ်ဘၣ်ဒ်န့ၣ်အသိးဘၣ်.
\p
\v 15 ဒီးမၤဘံးမၤဘၢကီၢ်န့ၣ်ဒီဘ့ၣ်ညါ, ဒီးကီၢ်ခံးလီၤဝဲဒီး အီၣ်ဝဲကယဲၢ်နီၣ်ဧိၤမံၤဧိၤဘုဧိၤဟုဧိၤလၢကီၢ်ပူၤ, ဒီးသ့ၣ် အသၣ်ခဲလၢာ်လၢသူၣ်ပာ်လီၤတဲာ်န့ၣ်လီၤ. ဒီးတၢ်အ ဟ့အလါသ့ၣ်ဧိၤဝၣ်ဧိၤမ့ၢ်ဂ့ၤ, တၢ်မုၢ်တၢ်ဘိမ့ၢ်ဂ့ၤ, တ အိၣ်လီၤတဲာ်ဘၣ်နီတမံၤ, လၢကီၢ်အဲၤကူပတူးဒီဘ့ၣ် ညါအပူၤဘၣ်.
\p
\v 16 ဒီးဖၤရိၤမၤဝဲချ့ချ့, ဒီးကိးက့ၤစီၤမိၤရှ့, ဒီးစီၤအၤဟရိၣ်, ဒီးစံးဝဲဒၣ်, ယမၤကမၣ်ဘၣ်ယွၤသုကစၢ်လံ, ဒီးယမၤ ကမၣ်ဘၣ်သုလံ.
\v 17-18 ဒီးခဲကနံၣ်အံၤပျၢ်လၢ်ယတၢ်ကမၣ် ထဲအအံၤတစုဧိၤ, ဒီးဃ့ကညးယွၤသုကစၢ်, ဒ်သိးအ ကဒုးဟးထီၣ်ကွံာ်ထဲတၢ်သံတမံၤအံၤလၢယၤတက့ၢ်. ဒီးဟးထီၣ်ဝဲလၢဖၤရိၤအအိၣ်, ဒီးဃ့ကညးယွၤလီၤ.
\p
\v 19 ဒီးယွၤဃၣ်ကဒါက့ၤ ကလံၤမုၢ်ဆူၣ်ဟဲလၢမုၢ်နုာ်တခီ, ဒီးစိာ်ထီၣ်ကွံာ် ဒွဲၣ်ဧိၤသကံၤဧိၤ, ဒီးကွံာ်တ့ၢ်ကွံာ်အီၤ လၢပီၣ်လဲၣ်ဂီၤအပူၤလီၤ. တအိၣ်လီၤတဲာ်ဘၣ်လၢအဲၤ ကူပတူးနီတပူၤနီတဘ့ၣ်ဘၣ်.
\p
\v 20 ဒီးယွၤဒုးဆူၣ်ထီၣ်ဖၤရိၤအသး, ဒီးတပျၢ်ဘၣ်ပှၤအံၣ် စရ့လးဖိဘၣ်.
\p
\v 21 ဒီးယွၤစံးဘၣ်စီၤမိၤရှ့, ယူာ်ထီၣ်နစုဆူမူခိၣ်, ဒီးတၢ် ကခံးန့ၢ် ကီၢ်အဲၤကူပတူး, တုၤဒၣ်လဲာ်ပှၤကကလၢၢ် ဘၣ်တၢ်ခံးန့ၣ်လီၤ.
\p
\v 22 ဒီးစီၤမိၤရှ့ယူာ်ထီၣ်အစုဆူမူခိၣ်, ဒီးတၢ်ခံးလီၤသူလၢ ကီၢ်အဲၤကူပတူးဒီဘ့ၣ်ညါအပူၤ, သၢနံၤညါလီၤ.
\v 23 ဒီး ပှၤတထံၣ်လိာ်ဘၣ်အသးဘၣ်, ဒီးပှၤတဂဲၤဆၢထၢၣ် ဘၣ်လၢအလီၢ်နီတဂၤဘၣ်သၢနံၤညါလီၤ. မ့မ့ၢ်ပှၤအံၣ် စရ့လးဖိခဲလၢာ် အိၣ်ဒီးတၢ်ကပီၤ လၢအအိၣ်ဝဲဆိးဝဲ အလီၢ်ပူၤလီၤ.
\p
\v 24 ဒီးဖၤရိၤကိးန့ၢ်စီၤမိၤရှ့, ဒီးစံးဝဲဒၣ်, လဲၤမၤယွၤအ တၢ်တက့ၢ်. ဒုးအိၣ်လီၤတဲာ်ထဲသုသိဒီးသုမဲာ်တဲးလဲး တဖၣ်, ဒီးသုဂီၤဘုၣ်ဂီၤဖံးတဖၣ်ဧိၤတက့ၢ်. သုဖိဆံး ကလဲၤဒၣ်ဝဲဒီးသုတက့ၢ်.
\p
\v 25 ဒီးစီၤမိၤရှ့စံးဝဲဒၣ်, နဘၣ်ဟ့ၣ်စ့ၢ်ကီးပှၤလၢတၢ်လုၢ်, ဒီးတၢ်လုၢ်မ့ၣ်အူလၢပစုပူၤ, ဒ်သိးပကလုၢ်တၢ်လၢယွၤ ပကစၢ်လီၤ.
\v 26 ဒီးပဆၣ်ဖိကီၢ်ဖိအဒၢဘၣ်လဲၤဒီးပှၤလီၤ. ဆၣ်ဖိကီၢ်ဖိအခီၣ်မ့ၣ် တဘၣ်အိၣ်လီၤတဲာ်ဘၣ် နီတ ဘ့ၣ်ဘၣ်. အဂ့ၢ်ဒ်အံၤ, ပဘၣ်ဟံးန့ၢ်လၢတၢ်တဖၣ်န့ၣ် အကျါဒ်သိးပကမၤယွၤပကစၢ်အတၢ်, ဒီးပဘၣ်မၤယွၤ အတၢ်လၢမနုၤမနုၤန့ၣ်, ပတချုးလဲၤတုၤဒံးဘၣ်ဖဲန့ၣ် ဒီး, ပတသ့ၣ်ညါဘၣ်.
\p
\v 27 ဘၣ်ဆၣ်ဒီး ယွၤဒုးဆူၣ်ထီၣ်ဖၤရိၤအသး, ဒီးအဝဲ ဒၣ်အသးတအိၣ်ပျၢ်အီၤဘၣ်.
\p
\v 28 ဒီးဖၤရိၤစံးဘၣ်အီၤ, ဟးထီၣ်ကွံာ်လၢယအိၣ်တက့ၢ်. ပလီၢ်နသးတက့ၢ်. ထံၣ်လၢၤယမဲာ်တဂ့ၤ, အဂ့ၢ်ဒ်အံၤ, မုၢ်တနံၤလၢနထံၣ်ဘၣ်ယမဲာ်န့ၣ်နကသံလီၤ.
\p
\v 29 ဒီးစီၤမိၤရှ့စံးဝဲဒၣ်, နကတိၤတၢ်ဘၣ်လံ. ယတထံၣ် ကဒီးလၢၤနမဲာ်ဘၣ်လီၤ.
\c 11
\cl ၁၁
\p
\v 1 ဒီးယွၤစံးဘၣ်စီၤမိၤရှ့, ယကဒုးဘၣ်ဒံးဖၤရိၤ, ဒီးအဲၤ ကူပတူးလၢတၢ်နးတၢ်ဖှီၣ်တမံၤဒံးလီၤ. အဝဲန့ၣ်အလီၢ် ခံကပျၢ်သုဖဲအံၤလီၤ. တုၤအပျၢ်သုဒီး, ကဟီထီၣ်ကွံာ် သုဖဲအံၤတုၤအလၢာ်သပှၢ်တၢၢ်လီၤ.
\v 2 ကတိၤတၢ်လၢ ပှၤဂီၢ်မုၢ်အနၢ်ပူၤတက့ၢ်. ဒီးပှၤပိာ်မုၣ်မ့ၢ်ဂ့ၤ, ပှၤပိာ်ခွါ မ့ၢ်ဂ့ၤ, ကဃ့စ့အကယၢကယဲ, ဒီးထူအကယၢကယဲ, လၢပှၤအိၣ်ဝဲလၢအဃၢၤစုာ်စုာ်လီၤ.
\p
\v 3 ဒီးယွၤဟ့ၣ်ပှၤဂီၢ်မုၢ် လၢတၢ်ဘျုးတၢ်ဖှိၣ်လၢပှၤအဲၤ ကူပတူးဖိအမဲာ်ညါလီၤ. လၢန့ၣ်အမဲာ်ညါစီၤမိၤရှ့တ ဂၤန့ၣ်, မ့ၢ်ပှၤဒိၣ်မးလၢကီၢ်အဲၤကူပတူးအပူၤ, လၢဖၤ ရိၤအခ့အပှၤအမဲာ်ညါ, ဒီးလၢပှၤဂီၢ်မုၢ်အမဲာ်ညါလီၤ.
\v 4 ဒီးစီၤမိၤရှ့စံးဝဲဒၣ်, ယွၤစံးဝဲဒ်အံၤ, မုၢ်နၤဖးဖီမုၢ်ဃၣ်ဃၣ်ယကဟးထီၣ်ဆူ အဲၤကူပတူးအသးကံၢ်ပူၤလီၤ,―
\p
\v 5 ဒီးကယဲၢ်ပှၤအဝဲၢ်ကိလၢအဲၤကူပတူးအပူၤကသံဝဲ, လၢ ဖၤရိၤအဖိဝဲၢ်ကိ လၢအဆ့ၣ်နီၤလၢ လီၢ်ပစိာ်အဖီခိၣ်, တုၤလီၤလၢကုၢ်ပိာ်မုၣ် လၢအအိၣ်ဝဲလၢဆၢၣ်ဂူာ်အချၢ ဃံ, ဒီးဆၣ်ဖိကီၢ်ဖိအဒၢအဖိဝဲၢ်ကိခဲလၢာ်လီၤ.
\p
\v 6 ဒီးတၢ်ကိးပသူဖးဒိၣ် ကအိၣ်ထီၣ်လၢကီၢ်အဲၤကူပ တူးဒီဘ့ၣ်ညါအပူၤလီၤ. တၢ်ဒ်န့ၣ်တအိၣ်တ့ၢ်ဘၣ်. ဒီး တၢ်ဒ်န့ၣ်တအိၣ်လၢၤဘၣ်လီၤ.
\p
\v 7 မ့မ့ၢ်ထီဒါပှၤအံၣ်စရ့လးဖိ, ပှၤကညီမ့ၢ်ဂ့ၤ, ဆၣ်ဖိ ကီၢ်ဖိအဒၢမ့ၢ်ဂ့ၤ, ထွံၣ်တဒုတဝးထီၣ်ဘၣ်အပျ့ၤဘၣ်, ဒ်သိးကသုကသ့ၣ်ညါလၢ ယွၤမၤလီၤဆီပှၤအံၣ်စရ့လး ဖိဒီးပှၤအဲၤကူပတူးဖိန့ၣ်လီၤ.
\p
\v 8 ဒီးနခ့နပှၤခဲလၢာ်ကဟဲလီၤဆူယအိၣ်, ဒီးကတီၤလီၤ ကဒွံကျိာ်လၢယမဲာ်ညါဒီးစံး, ဟးထီၣ်, ဒီးပှၤဂီၢ်မုၢ် လၢအပိာ်နခံခဲလၢာ်တက့ၢ်. ဒီးတၢ်န့ၣ်အလီၢ်ခံ ယက ဟးထီၣ်ကွံာ်လီၤ. ဒီးဟးထီၣ်ဝဲလၢအသးထီၣ်ကဲၤထီၣ် လၢဖၤရိၤအအိၣ်လီၤ.
\p
\v 9 ဒီးယွၤစံးဘၣ်စီၤမိၤရှ့, ဖၤရိၤတကနၣ်ဘၣ်သုကလုၢ် ဒ်သိးယတၢ်လီၤလးကအါထီၣ်လၢ ကီၢ်အဲၤကူပတူး အပူၤလီၤ.
\p
\v 10 ဒီးစီၤမိၤရှ့ဒီးစီၤအၤဟရိၣ် မၤတၢ်လီၤလးခဲလၢာ်တ ဖၣ်န့ၣ် လၢဖၤရိၤအမဲာ်ညါ, ဒီးယွၤဒုးဆူၣ်ထီၣ်ဖၤရိၤ အသး, ဒီးတပျၢ်ကွံာ်ဘၣ်ပှၤအံၣ်စရ့လးဖိလၢအကီၢ် ဘၣ်လီၤ.
\c 12
\cl ၁၂
\p
\v 1 ဒီးယွၤစံးဘၣ်စီၤမိၤရှ့, ဒီးစီၤအၤဟရိၣ်လၢကီၢ်အဲၤကူ ပတူးအပူၤ, ဒီးစံးဝဲဒၣ်,
\v 2 လါတလါအံၤကကဲထီၣ်လါ တဖၣ်အခိၣ်, လါအခီၣ်ထံးလၢနံၣ်အပူၤလၢသုဂီၢ်လီၤ.
\p
\v 3 ကတိၤတၢ်ဒီးပှၤအံၣ်စရ့လးဖိအတၢ်အိၣ်ဖှိၣ်ခဲလၢာ်, ဒီးစံး, လါအံၤထီၣ်ဆံဆဲၣ်နံၤတနံၤန့ၣ်, ပှၤဘၣ်ဟံးန့ၢ် လၢသိဒီးမဲာ်တဲးလဲးအကျါ, အဖိလၢအဂီၢ်, တဂၤအ ဖိတဒု, တဂၤအဖိတဒု, ဒ်အပၢ်အဟံၣ်အသိး, အဖိ တဒုလၢ ဟံၣ်တဖျၢၣ်အဂီၢ်လီၤ.
\v 4 ဒီးပှၤဟံၣ်ဖိမ့ၢ်စှၤ ကဲာ်ဆိးလၢတၢ်အဖိတဒုအဂီၢ်ဒီး, မ်အဝဲဒၣ်ဒီးပှၤလၢ အအိၣ်ဘူးဒီးအဟံၣ်န့ၣ်, ဟံးန့ၢ်ဒ်ပှၤကညီအသးအသိး န့ၣ်တက့ၢ်. သုဘၣ်ဂံၢ်ပှၤဒ်အအီၣ်လၢအီၣ်တၢ်အသိး န့ၣ်လၢတၢ်အဖိအဂီၢ်ကိးဂၤဒဲးလီၤ.
\v 5 သုတၢ်အဖိတဒု ဘၣ်မ့ၢ်အလၢအပှဲၤ, အဖါ, တနံၣ်အဖိလီၤ. လၢသိ တဖၣ်အကျါမ့ၢ်ဂ့ၤ, လၢမဲာ်တဲးလဲးတဖၣ်အကျါမ့ၢ်ဂ့ၤ, သုဘၣ်ဟံးန့ၢ်အီၤလီၤ.
\v 6 ဒီးသုဘၣ်ပၢၤအီၤတုၤလၢလါ ထီၣ် တဆံလွံၢ်နံၤတနံၤလၢလါတလါဃီန့ၣ်လီၤ. ဒီး အံၣ်စရ့လးအပှၤဂီၢ်မုၢ်ခဲလၢာ်အတၢ်အိၣ်ဖှိၣ်န့ၣ်ဘၣ်မၤ သံအီၤလၢမုၢ်ဟါလီၤခံတီၤအဘၢၣ်စၢၤန့ၣ်လီၤ.
\p
\v 7 ဒီးဘၣ်ဟံးန့ၢ်အသွံၣ်တနီၤ ဒီးပာ်ဝဲလၢကျဲစၢၤအ ထူၣ်လိၤခံခီ, ဒီးလၢကျဲစၢၤအခိၣ်ပိာ်လိၤ, လၢဟံၣ်တ ဖၣ်ဖဲအကအီၣ်အီၤလီၤ.
\v 8 ဒီးတၢ်လၢမုၢ်နၤန့ၣ်ကဘၣ် အီၣ်အညၣ်ကၣ်လၢမ့ၣ်အူ, ဒီးကိၣ်တအိၣ်ဘၣ်ဒီးကိၣ် မံၣ်ဘၣ်, ဒီးဘၣ်အီၣ်ဝဲဒီးတၢ်ဒိးအခၣ်လီၤ.
\v 9 အီၣ်အီၤ အသံကစဲာ်တဂ့ၤ. ချီအီၤဒီးထံလ့ၤတက့ၤတဂ့ၤ. ကၣ် အီၤလၢမ့ၣ်အူ, အခိၣ်, ဒီးအခီၣ်, ဒီးတၢ်အိၣ်လၢသအိ အပူၤန့ၣ်တက့ၢ်.
\v 10 ဒီးဒုးအိၣ်လီၤတဲာ်တုၤမုၢ်ဆ့ၣ်ထီၣ် နီတစဲးတဂ့ၤ. ဒီးတၢ်လၢအအိၣ်လီၤတဲာ်တုၤမုၢ်ဂီၤန့ၣ်, သုဘၣ်ဆူးထီၣ်ကွံာ်အီၤလၢမ့ၣ်အူလီၤ.
\p
\v 11 ဒီးသုဘၣ်အီၣ်အီၤဒ်အံၤ, သုယီၢ်ဒ့ကံၢ်တူာ်အသး, သုခီၣ်ဖံးအိၣ်လၢသုခီၣ်လိၤ, ဒီးသုနီၣ်ထိးဘိလၢသုစု ပူၤလီၤ. ဒီးသုဘၣ်အီၣ်အီၤချ့ချ့လီၤ. မ့ၢ်ဝဲလၢယွၤအ လဲၤကပာ်တၢ်လီၤ.
\p
\v 12 အဂ့ၢ်ဒ်အံၤ, လၢမုၢ်တနၤအံၤယကလဲၤခီဂာ်ကီၢ်အဲၤ ကူပတူး, ဒီးယကကျီသံကွံာ်ကယဲၢ်တၢ်အဖိဝဲၢ်ကိလၢ ကီၢ်အဲၤကူပတူးအပူၤ လၢပှၤကညီတုၤလၢဆၣ်ဖိကီၢ် ဖိအဒၢ, ဒီးထီဒါအဲၤကူပတူးအကစၢ်တဖၣ်ခဲလၢာ်န့ၣ် ယကမၤတၢ်စံၣ်ညီၣ်လီၤ. ယဲဒၣ်အံၤယမ့ၢ်ယွၤလီၤ.
\p
\v 13 ဒီးတၢ်သွံၣ်န့ၣ် ကကဲထီၣ်တၢ်ပနီၣ် လၢသုဂီၢ်လၢ ဟံၣ်လိၤဖဲသုအိၣ်လၢအပူၤ, ဒီးတုၤယထံၣ်တၢ်သွံၣ်န့ၣ် ဒီး, ယကလဲၤကပာ်သု, ဒီးတုၤယကျီကွံာ်ကီၢ်အဲၤကူ ပတူးဒီး, တၢ်သံသတြိာ်တဘၣ်ဘၣ်သု လၢတၢ်ဟး ဂီၤအဂီၢ်ဘၣ်လီၤ.
\p
\v 14 ဒီးတၢ်လၢမုၢ်နံၤအံၤ ကကဲထီၣ်တၢ်သ့ၣ်နီၣ်ထီၣ်က့ၤ တၢ်လၢသုဂီၢ်, ဒီးသုဘၣ်တိၢ်န့ၢ်အီၤလၢတၢ်မၤဘူၣ်ယွၤ လီၤစိၤလီၤဃၣ်လီၤ. သုဘၣ်မၤအီၤလၢတၢ်မၤဘူၣ်လၢ တၢ်မၤလိာ်အထူအယိာ်လီၤ.
\p
\v 15 နွံနံၤန့ၣ် သုဘၣ်အီၣ်ကိၣ်တအိၣ်ဘၣ်ဒီး ကိၣ်မံၣ် ဘၣ်. မုၢ်ခီၣ်ထံးတနံၤန့ၣ်ဒၣ်လဲာ်သုဘၣ်ပာ်ကွံာ်ကိၣ် မံၣ်လၢသုဟံၣ်ပူၤလီၤ. အဂ့ၢ်ဒ်အံၤ, ပှၤလၢအအီၣ်ကိၣ် အိၣ်ဒီးကိၣ်မံၣ်လၢမုၢ်ခီၣ်ထံးတုၤလၢမုၢ်နွံနံၤတနံၤတဂၤ ဂၤန့ၣ်, ကဘၣ်တၢ်ဒီၣ်တဲာ်ကွံာ်အီၤဒီးအံၣ်စရ့လးလီၤ.
\p
\v 16 ဒီးလၢမုၢ်ခီၣ်ထံးန့ၣ်တၢ်ကိးဖှိၣ်စီဆှံ, ဒီးလၢမုၢ်နွံနံၤ တနံၤန့ၣ်တၢ်ကိးဖှိၣ်စီဆှံကအိၣ်လၢသုဂီၢ်လီၤ. လၢမုၢ် နံၤတဖၣ်န့ၣ်အတီၢ်ပူၤ သုတဘၣ်မၤတၢ်နီတမံၤဘၣ်. မၤထဲတၢ်လၢကယဲၢ်ပှၤဘၣ်အီၤဧိၤလီၤ. ဘၣ်မၤထဲန့ၣ် ဧိၤလီၤ.
\p
\v 17 ဒီးသုဘၣ်တိၢ်န့ၢ် ဘူၣ်ကိၣ်တအိၣ်ဘၣ်ဒီး ကိၣ်မံၣ် လီၤ. အဂ့ၢ်ဒ်အံၤ, တၢ်လၢမုၢ်တနံၤအံၤဒၣ်လဲာ်ယဒုး ဟးထီၣ်ကွံာ်သုသုးမုၢ်တဖၣ်လၢကီၢ်အဲၤကူပတူးအပူၤ, ဒီးသုဘၣ်တိၢ်န့ၢ် မုၢ်တနံၤအံၤလၢ သုစၢၤသုသွဲၣ်လၢ တၢ်မၤလိာ်အထူအယိာ်လီၤ.
\p
\v 18 လၢလါအခီၣ်ထံးတခါန့ၣ် လါထီၣ်တဆံလွံၢ်နံၤတ နံၤလၢမုၢ်ဟါ, သုဘၣ်အီၣ်ကိၣ်တအိၣ်ဘၣ်ဒီးကိၣ်မံၣ်, တုၤလၢလါထီၣ်ခံဆံတနံၤလၢမုၢ်ဟါန့ၣ်လီၤ.
\p
\v 19 နွံနံၤအတီၢ်ပူၤကိၣ်မံၣ်န့ၣ် တဘၣ်အိၣ်လၢသုဟံၣ်ပူၤ ဘၣ်. အဂ့ၢ်ဒ်အံၤ, ကယဲၢ်ပှၤလၢအအီၣ်တၢ်အိၣ်ဒီးကိၣ် မံၣ်တဂၤလၢ်လၢ်န့ၣ်, ပှၤတခီဘီတခီမုၢ်ဖိမ့ၢ်ဂ့ၤ, ပှၤ အိၣ်ဖျဲၣ်လၢကီၢ်ပူၤမ့ၢ်ဂ့ၤ, အဝဲဒၣ်ကဘၣ်တၢ်ဒီၣ်တဲာ် ကွံာ်အီၤလၢအံၣ်စရ့လးအတၢ်အိၣ်ဖှိၣ်န့ၣ်လီၤ.
\v 20 တၢ် အိၣ်ဒီးကိၣ်မံၣ်န့ၣ်သုတဘၣ်အီၣ်နီတမံၤဘၣ်. သုဘၣ် အီၣ်ကိၣ်တအိၣ်ဘၣ်ဒီး ကိၣ်မံၣ်လၢသုအိၣ်သုဆိးအ လီၢ်ကိးပူၤဒဲးလီၤ.
\p
\v 21 ဒီးစီၤမိၤရှ့ကိးန့ၢ်ပှၤအံၣ်စရ့လးဖိ အသူၣ်က့သးပှၢ်ခဲ လၢာ်ဒီးစံးဘၣ်အီၤ, မိၤထီၣ်ဒီးဟံးန့ၢ်တၢ်အဖိလၢသိဒီး မဲာ်တဲးလဲးအကျါ, ဒ်သုဒူၣ်တဖၣ်အသိးန့ၣ်, ဒီးမၤသံ တၢ်လဲၤကပာ်တက့ၢ်.
\v 22 ဒီးသုဘၣ်ဟံးန့ၢ်ကဖျီၣ်အ့စိး တကဒိၣ်, ဒီးဘျၢလၢတၢ်သွံၣ်လၢအအိၣ်လၢသလၢပူၤ, ဒီးတီၢ်ကျဲစၢၤခိၣ်ပိာ်လိၤ, ဒီးကျဲစၢၤအထူၣ်ခံခီလၢတၢ် သွံၣ်အိၣ်လၢသလၢပူၤလီၤ. ဒီးပှၤတဘၣ်ဟးထီၣ်လၢ အဟံၣ်အကျဲစၢၤတုၤလၢမုၢ်ဂီၤနီတဂၤဘၣ်.
\v 23 ဒီးယွၤ ကလဲၤခီဂာ်တၢ်ဒ်သိးအကကျီကွံာ် ပှၤအဲၤကူပတူးဖိ, ဒီးတုၤအထံၣ်တၢ်သွံၣ်လၢကျဲစၢၤခိၣ်ပိာ်လိၤ ဒီးလၢကျဲ စၢၤအထူၣ်ခံခီအလိၤဒီး, ကလဲၤကပာ်ကျဲစၢၤန့ၣ်, ဒီး တဟ့ၣ်တၢ်မၤဟးဂီၤလဲၤနုာ်လၢသုဟံၣ်ပူၤ ဒ်သိးအက ကျီကွံာ်တၢ်ဘၣ်လီၤ.
\p
\v 24 ဒီးသုဘၣ်တိၢ်န့ၢ်တၢ်တမံၤန့ၣ် လၢတၢ်အလုၢ်အလၢ် လၢနဂီၢ်ဒီးလၢနဖိနလံၤအဂီၢ်လီၤထူလီၤယိာ်လီၤ.
\v 25 ဒီး တၢ်ကမၤအသးတုၤသုတုၤ လၢကီၢ်တဘ့ၣ်လၢယွၤက ဟ့ၣ်လီၤသု, ဒ်အစံးတၢ်အသိးဒီး, သုဘၣ်တိၢ်န့ၢ်တၢ် မၤအံၤလီၤ.
\p
\v 26 ဒီးတၢ်ကမၤအသး တုၤသုဖိသုလံၤစံးလၢသု, သုမၤ တၢ်အံၤမ့ၢ်ဒ်လဲၣ်,
\v 27 သုဘၣ်စံး, အဝဲအံၤမ့ၢ်ယွၤအတၢ် လဲၤကပာ်အတၢ်လုၢ်လီၤ. အဂ့ၢ်ဒ်အံၤ, တုၤအကျီကွံာ် ပှၤအဲၤကူပတူးဖိဒီး, လဲၤကပာ်ပှၤအံၣ်စရ့လးဖိအဟံၣ် တဖၣ်လၢအဲၤကူပတူးအပူၤ, ဒီးမၤပူၤမၤဖျဲးပဟံၣ်တဖၣ် လီၤ. ဒီးပှၤဂီၢ်မုၢ်ဆုးလီၤအခိၣ်, ဒီးဘူၣ်တၢ်ဘါတၢ်လီၤ.
\p
\v 28 ဒီးပှၤအံၣ်စရ့လးဖိလဲၤမၤတၢ် ဒ်ယွၤမၤလိာ်စီၤမိၤရှ့ ဒီးစီၤအၤဟရိၣ်အသိးန့ၣ်, မၤဝဲဒ်န့ၣ်လီၤ.
\p
\v 29 ဒီးတၢ်မၤအသးလၢမုၢ်နၤဖးဖီမုၢ်န့ၣ်, ယွၤကျီသံကွံာ် ကယဲၢ်တၢ်အဖိဝဲၢ်ကိ အိၣ်လၢကီၢ်အဲၤကူပတူးအပူၤ, လၢဖၤရိၤလၢအဆ့ၣ်နီၤလၢလီၢ်ပစိာ်အဖီခိၣ်အဖိဝဲၢ်ကိ, ပၢၢ်လၢပှၤဘၣ်တၢ်ဖီၣ်န့ၢ်အီၤ အိၣ်လၢဃိာ်အတပူၤအ ဖိဝဲၢ်ကိ, ဒီးကယဲၢ်ဆၣ်ဖိကီၢ်ဖိအဒၢအဖိဝဲၢ်ကိခဲလၢာ် လီၤ.
\p
\v 30 ဒီးဖၤရိၤဂဲၤဆၢထၢၣ်လၢမုၢ်နၤ, အဝဲဒၣ်, ဒီးအခ့အ ပှၤခဲလၢာ်, ဒီးပှၤအဲၤကူပတူးဖိခဲလၢာ်, ဒီးတၢ်ကိးပ သူထီၣ်ဖးဒိၣ်အိၣ်ဝဲလၢအဲၤကူပတူးအပူၤလီၤ. အဂ့ၢ်ဒ် အံၤ, ဟံၣ်လၢပှၤသံတဂၤတအိၣ်ဘၣ်လၢအပူၤဘၣ်န့ၣ်, တအိၣ်ဘၣ်နီတဟံၣ်ဘၣ်.
\p
\v 31 ဒီးကိးက့ၤစီၤမိၤရှ့ဒီးစီၤအၤဟရိၣ်လၢမုၢ်နၤ, ဒီးစံးဝဲ ဒၣ်, ဂဲၤဆၢထၢၣ်, ဟးထီၣ်ကွံာ်လၢယပှၤဂီၢ်မုၢ်အကျါ, သုဝဲမ့ၢ်ဂ့ၤ, ပှၤအံၣ်စရ့လးဖိမ့ၢ်ဂ့ၤ, ဒီးလဲၤမၤယွၤအတၢ် ဒ်သုစံးတ့ၢ်အသိးန့ၣ်တက့ၢ်.
\v 32 ဒီးဟံးန့ၢ်သုသိဒီးမဲာ်တဲး လဲး, ဒီးသုဂီၤဘုၣ်ဂီၤဖံး, ဒ်သုစံးတ့ၢ်အသိးန့ၣ်, ဒီး ဟးထီၣ်ကွံာ်, ဒီးဆိၣ်ဂ့ၤစ့ၢ်ကီးယၤတက့ၢ်.
\p
\v 33 ဒီးပှၤအဲၤကူပတူးဖိ မၤဆူၣ်ပှၤဂီၢ်မုၢ်ဒ်သိး အကဒုး ဟးထီၣ်ကွံာ်အီၤချ့ချ့လၢကီၢ်ပူၤန့ၣ်လီၤ. အဂ့ၢ်ဒ်အံၤ, စံးဝဲဒၣ်, ပမ့ၢ်ပှၤသံခဲလၢာ်လီၤ.
\p
\v 34 ဒီးပှၤဂီၢ်မုၢ်ဟံးန့ၢ်အကိၣ်သံကစဲာ် လၢအတချုးမၤ ဒံးဘၣ်လၢကိၣ်မံၣ်ဘၣ်, ဒီးဘိၣ်ကိၣ်အကျိးတဖၣ်လၢ အယၣ်ပူၤလၢအဖံဘၣ်ခိၣ်န့ၣ်လီၤ.
\p
\v 35 ဒီးပှၤအံၣ်စရ့လးဖိမၤဝဲဒ် စီၤမိၤရှ့အကလုၢ်အသိး, ဒီးဃ့ကယၢစ့, ဒီးကယၢထူ, ဒီးအကူအသိးလၢပှၤ အဲၤကူပတူးဖိလီၤ.
\v 36 ဒီးယွၤဟ့ၣ်ပှၤဂီၢ်မုၢ်လၢတၢ်ဘျုး တၢ်ဖှိၣ်လၢပှၤအဲၤကူပတူးဖိအမဲာ်ညါ, သတးဒီး, အ ဝဲသ့ၣ်ဒုးဟံးန့ၢ်အီၤလၢတၢ်လၢအဃ့ဝဲလီၤ. ဒီးဂုာ်န့ၢ် ပှၤအဲၤကူပတူးဖိအတၢ်လီၤ.
\p
\v 37 ဒီးပှၤအံၣ်စရ့လးဖိ လဲၤတၢ်လၢဝ့ၢ်ရၤမစ့ ပၢၢ်လၢစူး ကိၤသးလီၤ. ဒီးလၢဖိဒံဖိသၣ်အမဲာ်ညါန့ၣ်ပှၤကညီပိာ် ခွါလၢအလဲၤလၢအခီၣ်အိၣ်ဝဲဃုကလီၢ်ဃၣ်ဃၣ်လီၤ.
\p
\v 38 ဒီးပှၤဃါဃုာ်ဂီၢ်မုၢ်လဲၤထီၣ်စ့ၢ်ကီးဒီးအီၤ, ဒီးသိဒီး မဲာ်တဲးလဲး, ဒီးဂီၤဘုၣ်ဂီၤဖံးတဖၣ်, ဒီးဆၣ်ဖိကီၢ်ဖိအ ဒၢအါအါကလဲာ်လီၤ.
\p
\v 39 ဒီးသၣ်ဘၢကိၣ်ဒီဘ့ၣ် လၢအတအိၣ်ဘၣ်ဒီးကိၣ်မံၣ် လၢကိၣ်အသံကစဲာ်လၢအဟဲစိာ်လၢအဲၤကူပတူးအပူၤ လီၤ. မ့ၢ်အဘၣ်တၢ်ဟီထီၣ်ကွံာ်အီၤ လၢအဲၤကူပတူး ဒီးအိၣ်ဝဲတသ့ဘၣ်ဒီး, တကတဲာ်ကတီၤဘၣ်တၢ်အီၣ် လၢအဂီၢ်ဘၣ်.
\p
\v 40 ဒီးပှၤအံၣ်စရ့လးဖိအအိၣ်အဆိး လၢအအိၣ်ဝဲဆိးဝဲ လၢအဲၤကူပတူးအပူၤန့ၣ်, မ့ၢ်အနံၣ်လွံၢ်ကယၤသၢဆံ လီၤ.
\v 41 ဒီးလၢအနံၣ်လွံၢ်ကယၤသၢဆံအကတၢၢ်န့ၣ်, တၢ်မၤအသးလၢမုၢ်တနံၤဒၣ်ဝဲန့ၣ် ယွၤအသုးမုၢ်ခဲလၢာ် ဟးထီၣ်ဝဲလၢကီၢ်အဲၤကူပတူးအပူၤလီၤ.
\p
\v 42 မ့ၢ်မုၢ်နၤဘၣ်ဃးဒီး တၢ်တိၢ်န့ၢ်လၢယွၤအဂီၢ်လၢအ ဒုးဟးထီၣ်အီၤ လၢကီၢ်အဲၤကူပတူးအပူၤအဃိန့ၣ်လီၤ. တၢ်လၢမုၢ်နၤအံၤ ပှၤဘၣ်တိၢ်န့ၢ်အီၤလၢယွၤအဂီၢ်လၢ ကယဲၢ်ပှၤအံၣ်စရ့လးဖိ လီၤလၢအစၢၤအသွဲၣ်ခဲလၢာ် လီၤ.
\p
\v 43 ဒီးယွၤစံးဘၣ်စီၤမိၤရှ့ ဒီးစီၤအၤဟရိၣ်, အဝဲအံၤမ့ၢ် တၢ်လဲၤကပာ်အလုၢ်အလၢ်လီၤ. ပှၤတခီဘီတခီမုၢ်ဖိ တအီၣ်ဘၣ်ဝဲဘၣ်.
\v 44 ဒီးကယဲၢ်ပှၤအကုၢ်အပှၤလၢနပှ့ၤ ဒီးစ့တဂၤလၢ်လၢ်န့ၣ်တုၤနကူးတရံးအီၤဝံၤဒီး, ကအီၣ် ဘၣ်ဝဲလီၤ.
\v 45 မ့မ့ၢ်ပှၤအိၣ်တမှံၤ, ဒီးပှၤလၢအဒိးလဲအ သးတဂၤန့ၣ်တဘၣ်အီၣ်ဘၣ်လၢအီၤဘၣ်.
\p
\v 46 ကဘၣ်တၢ်အီၣ်အီၤလၢ ဟံၣ်တဖျၢၣ်ဃီလီၤ. နတ ဘၣ်ဒုးစိာ်ဘၣ်အညၣ်လၢဟံၣ်ပူၤဆူခိဘၣ်, ဒီးသုတ ဘၣ်မၤကၢ်အဃံဘၣ်.
\v 47 ကယဲၢ်အံၣ်စရ့လးအတၢ်အိၣ် ဖှိၣ်ဘၣ်တိၢ်န့ၢ်အီၤလီၤ.
\v 48 ဒီးတုၤပှၤတခီဘီမုၢ်ဖိ အိၣ်ဝဲဆိးဝဲဒီးနၤဒီးကတိၢ်န့ၢ်တၢ်လဲၤကပာ်လၢယွၤအဂီၢ်ဒီး, မ်အပိာ်ခွါဒိးတၢ်ကူးတရံးကိးဂၤဒဲးတက့ၢ်. တုၤနုၤတစု ကဟဲဘူးဒၣ်ဝဲဒ်သိးအကတိၢ်န့ၢ်တက့ၢ်. ဒီးကကဲထီၣ်ဝဲဒ် ပှၤလၢအအိၣ်ဖျဲၣ်လၢ ကီၢ်ပူၤအသိးန့ၣ်လီၤ. ဒီးပှၤလၢအတဒိးဘၣ်တၢ်ကူးတရံးန့ၣ် တဘၣ်အီၣ်ဘၣ်နီတဂၤဘၣ်.―
\p
\v 49 ပှၤလၢအအိၣ်ဖျဲၣ်လၢကီၢ်ပူၤ, ဒီးပှၤတခီဘီမုၢ်ဖိလၢအ အိၣ်အဆိးလၢသုကျါန့ၣ်, ကအိၣ်ဒီးတၢ်သိၣ်တၢ်သီ တမံၤဃီလီၤ.
\p
\v 50 ဒီးပှၤအံၣ်စရ့လးဖိခဲလၢာ် မၤဝဲဒ်ယွၤမၤလိာ်စီၤမိၤရှ့ ဒီးစီၤအၤဟရိၣ်အသိးန့ၣ်, မၤဝဲဒ်န့ၣ်လီၤ.
\p
\v 51 ဒီးတၢ်မၤအသးလၢမုၢ်နံၤတနံၤဃီန့ၣ်, ယွၤဒုးဟး ထီၣ်ပှၤအံၣ်စရ့လးဖိ လၢအသုးမုၢ်တဖၣ်လၢကီၢ်အဲၤ ကူပတူးအပူၤလီၤ.
\c 13
\cl ၁၃
\p
\v 1 ဒီးယွၤကတိၤတၢ်ဒီးစီၤမိၤရှ့, ဒီးစံးဝဲဒၣ်, ပာ်စီဆှံက ယဲၢ်ဖိဝဲၢ်ကိခဲလၢာ်လၢယဂီၢ်တက့ၢ်.
\v 2 ကယဲၢ်တၢ်လၢ အအိးထီၣ်ဆိတၢ်အဒၢလီၢ်လၢပှၤအံၣ်စရ့လးဖိအကျါ, ပှၤကညီမ့ၢ်ဂ့ၤ, ဆၣ်ဖိကီၢ်ဖိအဒၢမ့ၢ်ဂ့ၤ, မ့ၢ်ယတၢ်လီၤ.
\p
\v 3 ဒီးစီၤမိၤရှ့စံးဘၣ်ပှၤဂီၢ်မုၢ်, သ့ၣ်နီၣ်ထီၣ်က့ၤမုၢ်တနံၤ အံၤလၢသုဟးထီၣ်လၢကီၢ်အဲၤကူပတူး လၢပှၤကုၢ်ဖိ အဟံၣ်ပူၤန့ၣ်တက့ၢ်. အဂ့ၢ်ဒ်အံၤ, ယွၤဒုးဟးထီၣ်ကွံာ် သုလၢအလီၢ်အံၤလၢအစုဆူၣ်လီၤ. ကိၣ်အိၣ်ဒီးကိၣ်မံၣ် န့ၣ်အီၣ်အီၤတဂ့ၤ.
\p
\v 4 တၢ်လၢမုၢ်တနံၤအံၤ သုဟးထီၣ်လၢ လါအၤဘံာ် အပူၤလီၤ.
\p
\v 5 ဒီးတုၤယွၤကဒုးဟဲနုာ်နၤ လၢပှၤကနၤဧၣ်ဖိ, ဒီးပှၤ ဃ့ၤသးဖိ, ဒီးပှၤအမိၢ်ဖိ, ဒီးပှၤဃံၤဝံဖိ, ဒီးပှၤယဘူၣ် ဖိသ့ၣ်တဖၣ်အကီၢ်ပူၤ လၢအဆိၣ်လီၤအသးဒီးနပၢ်တ ဖၣ်လၢအကဟ့ၣ်လီၤနၤ, ကီၢ်တဘ့ၣ်လၢအယွၤဝဲဒီး တၢ်နုၢ်ထံဒီးကနဲစီန့ၣ်ဒီး, တၢ်ကမၤအသးလၢသုဘၣ် မၤတၢ်မၤအံၤလၢလါတလါအံၤအပူၤလီၤ.
\p
\v 6 နဘၣ်အီၣ်ကိၣ်တအိၣ်ဘၣ်ဒီးကိၣ်မံၣ်န့ၣ်နွံနံၤ, ဒီးနွံ နံၤတနံၤန့ၣ်ကအိၣ်ဒီးတၢ်မၤဘူၣ်လၢယွၤလီၤ.
\v 7 ပှၤဘၣ် အီၣ်ကိၣ်တအိၣ်ဘၣ်ဒီးကိၣ်မံၣ်နွံနံၤ, ဒီးမ်ကိၣ်အိၣ်ဒီး ကိၣ်မံၣ်န့ၣ်သုတအိၣ်ဒီးနၤတဂ့ၤ. ဒီးမ်တၢ်သုတထံၣ် ဘၣ်ကိၣ်မံၣ်န့ၣ်ဒီးနၤလၢနလီၢ်တဖၣ်နီတပူၤတဂ့ၤ.
\p
\v 8 ဒီးတၢ်လၢမုၢ်နံၤန့ၣ်, နဘၣ်ဒုးနဲၣ်နဖိခွါဒီးစံး, မ့ၢ် တၢ်လၢယွၤမၤယၤလၢယဟဲထီၣ်လၢအဲၤကူပတူးအဂ့ၢ် လီၤ.
\v 9 ဒီးကကဲထီၣ်တၢ်အပနီၣ်လၢနစုလိၤ, ဒီးတၢ် သ့ၣ်နီၣ်ထီၣ်က့ၤလၢနမဲာ်အဘၢၣ်စၢၤ, ဒ်သိးယွၤအတၢ် သိၣ်တၢ်သီကအိၣ်လၢနထးခိၣ်လီၤ. အဂ့ၢ်ဒ်အံၤ, ယွၤ ဒုးဟဲထီၣ်နၤလၢအဲၤကူပတူးအပူၤဒီးအစုဆူၣ်လီၤ.
\p
\v 10 ဒီးနဘၣ်တိၢ်န့ၢ်တၢ်အလုၢ်အလၢ်အံၤ လၢအဆၢအ ကတီၢ်ဒၣ်ဝဲတနံၣ်ဘၣ်တနံၣ်လီၤ.
\p
\v 11 ဒီးတုၤယွၤကဒုးဟဲထီၣ်နၤဆူ ပှၤကနၤဧၣ်ဖိအကီၢ် ပူၤ, ဒ်အဆိၣ်လီၤအသးဒီးနၤဒီးနပၢ်တဖၣ်အသိးန့ၣ်, ဒီးကဟ့ၣ်လီၤနၤလၢအီၤဒီး,
\v 12 တၢ်ကမၤအသးလၢန ဘၣ်ပာ် ကယဲၢ်ဖိလၢအအိးထီၣ်ဆိတၢ်ဒၢလီၢ်, ဒီးက ယဲၢ်ဖိဝဲၢ်ကိလၢအဟဲထီၣ် လၢဆၣ်ဖိကီၢ်ဖိလၢအအိၣ် ဒီးနၤအကျါန့ၣ်, လၢယွၤအဂီၢ်လီၤ. အဖါတဖၣ်မ့ၢ် ယွၤအတၢ်လီၤ.
\p
\v 13 ဒီးကယဲၢ် ကသ့ၣ်ယီၤအဖိဝဲၢ်ကိတဒုလၢ်လၢ်န့ၣ်, န ဘၣ်ပှ့ၤဒီးသိဖိတဒုလီၤ. ဒီးနမ့ၢ်တပှ့ၤဘၣ်အီၤဒီး, န ဘၣ်မၤကၢ်အကိာ်လီၤ. ကယဲၢ်ပှၤကညီအဖိဝဲၢ်ကိလၢ နဖိတဖၣ်အကျါန့ၣ်, နဘၣ်ပှ့ၤအီၤလီၤ.
\p
\v 14 ဒီးတုၤနဖိခွါကသံကွၢ်နၤခဲကိာ်န့ၣ်ဒီးစံးတၢ်အံၤမ့ၢ်မ နုၤလဲၣ်ဒီး, တၢ်ကမၤအသးလၢနဘၣ်စံးဘၣ်အီၤ, ယွၤ ဒုးဟဲထီၣ်ပှၤလၢ အဲၤကူပတူးအပူၤ လၢပှၤကုၢ်ဖိအ ဟံၣ်ပူၤ, လၢအစုဆူၣ်လီၤ.
\p
\v 15 ဒီးတုၤဖၤရိၤပာ်ကီအသး ဒ်သိးအသုတပျၢ်ပှၤတဂ့ၤ ဒီး, တၢ်မၤအသးလၢယွၤမၤသံကယဲၢ်ဖိဝဲၢ်ကိလၢကီၢ် အဲၤကူပတူးအပူၤလၢပှၤကညီအဖိဝဲၢ်ကိ ပၢၢ်လၢဆၣ် ဖိကီၢ်ဖိအဖိဝဲၢ်ကိလီၤ. မၤသးဒ်န့ၣ်ဒီး ယလုၢ်ယွၤလၢ ကယဲၢ်တၢ်အဖါလၢအအိးထီၣ်ဆိတၢ်ဒၢလီၢ်လီၤ. မ့မ့ၢ် ကယဲၢ်ဖိဝဲၢ်ကိလၢယဖိခွါအကျါန့ၣ်ယပှ့ၤအီၤလီၤ.
\p
\v 16 ဒီးကကဲထီၣ်ဝဲလၢတၢ်ပနီၣ်လၢနစုလိၤလီၤ. ဒီးတၢ် ကွဲးပနီၣ်လၢနမဲာ်အဘၢၣ်စၢၤလီၤ. အဂ့ၢ်ဒ်အံၤ, ယွၤ ဒုးဟးထီၣ်ပှၤလၢကီၢ်အဲၤကူပတူးအပူၤ, လၢအစုဆူၣ် လီၤ.
\p
\v 17 ဒီးတုၤဖၤရိၤပျၢ်ပှၤဂီၢ်မုၢ်ဒီး, တၢ်မၤအသးလၢပှၤဖလ့ ၡသးဖိအကီၢ်အိၣ်ဘူးဘၣ်ဆၣ်ဒီး, ယွၤတဆှၢဘၣ်အီၤ လၢကီၢ်န့ၣ်အကျဲဘၣ်. အဂ့ၢ်ဒ်အံၤ, ယွၤစံးဝဲဒၣ်, တုၤ ပှၤဂီၢ်မုၢ်ထံၣ်ဘၣ်တၢ်ဒုးတၢ်ယၤဒီး, ကပီၢ်ယၢ်လီၤက့ၤ ဘၣ်ဖုးအသး, ဒီးကက့ၤကဒါက့ၤဆူအဲၤကူပတူးလီၤ.
\p
\v 18 ဒီးယွၤဆှၢတရံးပှၤဂီၢ်မုၢ်လၢကျဲ လၢပှၢ်မုၢ်ကနၢဘၣ် ဃးဒီးပီၣ်လဲၣ်ဂီၤလီၤ. ဒီးပှၤအံၣ်စရ့လးဖိ ဟးထီၣ်က တဲာ်ကတီၤအသးလၢ ကီၢ်အဲၤကူပတူးအပူၤလီၤ.
\p
\v 19 ဒီးစီၤမိၤရှ့ဟံးန့ၢ်စီၤယိၤသးအဃံဒီးအီၤလီၤ. အဂ့ၢ်ဒ် အံၤ, အဝဲဒၣ်ဒုးဆိၣ်လီၤ ပှၤအံၣ်စရ့လးဖိအသးသပှၢ် ပှၢ်, ဒီးစံးဝဲဒၣ်, ယွၤကဟဲအိၣ်သကိးသုသပှၢ်တၢၢ်ဒီး သုဘၣ်စိာ်ထီၣ်ကွံာ်ယဃံဒီးသုဖဲအံၤလီၤ.
\p
\v 20 ဒီးဟးထီၣ်ဝဲလၢစူးကိၤသးန့ၣ်, ဒီးသူၣ်အဒဲလၢအ့ သၣ်အလီၢ်လၢပှၢ်မုၢ်ကနၢအဃၢၤန့ၣ်လီၤ.
\p
\v 21 ဒီးလၢမုၢ်ဆါခီန့ၣ် ယွၤလဲၤလၢအမဲာ်ညါ လၢတၢ် အၢၣ်အထူၣ်ဒ်သိးအကဆှၢအီၤလၢကျဲပူၤ, ဒီးလၢမုၢ်နၤ န့ၣ်လၢမ့ၣ်အူအထူၣ် ဒ်သိးအကဒုးကပီၤထီၣ်အီၤန့ၣ်, လၢအကလဲၤတၢ်လၢမုၢ်ဆါဒီးလၢမုၢ်နၤအဂီၢ်လီၤ.
\p
\v 22 ဒီးတၢ်အၢၣ်အထူၣ်လၢမုၢ်ဆါခီမ့ၢ်ဂ့ၤ, မ့ၣ်အူအထူၣ် လၢမုၢ်နၤမ့ၢ်ဂ့ၤ, တဟံးထီၣ်ကွံာ်ဘၣ်ဝဲလၢပှၤဂီၢ်မုၢ်အ မဲာ်ညါဘၣ်.
\c 14
\cl ၁၄
\p
\v 1-2 ဒီးယွၤကတိၤတၢ်ဒီးစီၤမိၤရှ့, ဒီးစံးဝဲဒၣ်,― စံးဘၣ်ပှၤ အံၣ်စရ့လးဖိဒ်သိးအကဃၣ်အသးဒီး သူၣ်အဒဲလၢပံၤ ဟဃံရိးအမဲာ်ညါ, လၢမံးကဒိးလးဒီးပီၣ်လဲၣ်အဘၢၣ် စၢၤ, လၢဘဧၤလးစဖိၣ်အမဲာ်ညါန့ၣ်တက့ၢ်, သုဘၣ် သူၣ်ဒဲသဃီၤဒီးအီၤလၢပီၣ်လဲၣ်နံၤန့ၣ်လီၤ.
\p
\v 3 အဂ့ၢ်ဒ်အံၤ, ဖၤရိၤကစံးလၢပှၤအံၣ်စရ့လးဖိအဂ့ၢ်န့ၣ်, အဝဲသ့ၣ်တဖၣ်အိၣ်သဘံၣ်ဘုၣ်လၢကီၢ်ပူၤလံ. ပှၢ်မုၢ်က နၢန့ၣ်ကးတံာ်ဃာ်အခံလီၤ.
\v 4 ဒီးယကဒုးဆူၣ်ထီၣ်ဖၤ ရိၤအသး, ဒီးကလူၤအီၤ, ဒီးယကဘၣ်တၢ်လၤကပီၤလၢ ဖၤရိၤအဃိ, ဒီးလၢအသုးမုၢ်ခဲလၢာ်အဃိ, ဒီးပှၤအဲၤကူ ပတူးဖိကသ့ၣ်ညါလၢယမ့ၢ်ယွၤလီၤ. ဒီးမၤဝဲဒ်န့ၣ်လီၤ.
\p
\v 5 ဒီးပှၤဒုးနဲၣ်ဖၤရိၤလၢပှၤဂီၢ်မုၢ်ဃ့ၢ်လံ, ဒီးဖၤရိၤအသး ဒီးအခ့အပှၤအသးထီဒါပှၤဂီၢ်မုၢ်, ဒီးစံးဝဲဒၣ်, ဘၣ်မ နုၤလၢပမၤတၢ်အံၤ, လၢပပျၢ်ပှၤအံၣ်စရ့လးဖိလၢအမၤ ပတၢ်န့ၣ်လဲၣ်.
\p
\v 6 ဒီးအဝဲဒၣ်ကတီၤအလ့ၣ်ကဟၣ်, ဒီးဟံးန့ၢ်အပှၤဂီၢ် မုၢ်ဒီးအီၤလီၤ.
\v 7 ဒီးဟံးန့ၢ်လ့ၣ်ကဟၣ်လၢအဘၣ်ဃုထၢ အီၤဃုကယၤ, ဒီးကယဲၢ်အဲၤကူပတူးအလ့ၣ်ကဟၣ်, ဒီးပှၤအခိၣ်လၢကိးဆိဒဲးအဖီခိၣ်လီၤ.
\p
\v 8 ဒီးယွၤဒုးဆူၣ်ထီၣ် အဲၤကူပတူးအစီၤပၤဖၤရိၤအသး, ဒီးအဝဲဒၣ်လူၤပှၤအံၣ်စရ့လးဖိလီၤ. ဒီးပှၤအံၣ်စရ့လးဖိ ဟးထီၣ်ဒီးအစုယူာ်ထီၣ်ထီလီၤ.
\p
\v 9 ဒီးပှၤအဲၤကူပတူးဖိလူၤအီၤ, ကယဲၢ်ဖၤရိၤအကသ့ၣ်, အလ့ၣ်ကဟၣ်, ဒီးအပှၤဒိးကသ့ၣ်, ဒီးအသုးမုၢ်ခဲ လၢာ်ဒီးချုးန့ၢ်အီၤအိၣ်သူၣ်အဒဲလၢပီၣ်လဲၣ်နံၤ, လၢပံၤ ဟဃံရိးအဃၢၤလၢဘဧၤလးစဖိၣ်အမဲာ်ညါလီၤ.
\v 10 ဒီးတုၤဖၤရိၤဟဲဘူးဒီး, ပှၤအံၣ်စရ့းလးဖိ ကျ့ထီၣ်အမဲာ်ဒီး, ကွၢ်ကွၢ်, ပှၤအဲၤကူပတူးဖိဟဲပိာ်အခံလီၤ. ဒီးပျံၤတၢ်ဒိၣ်မးလီၤ. ဒီးပှၤအံၣ်စရ့လးဖိကိးထီၣ်ယွၤလီၤ.―
\v 11 ဒီးစံးဘၣ်စီၤမိၤရှ့, လၢသွၣ်ခိၣ်တဖၣ်တအိၣ်ဘၣ်လၢအဲၤကူပတူးအပူၤဒီးနဟဲစိာ်ကွံာ်ပှၤ ဒ်သိးပကသံလၢပှၢ်မုၢ်ကနၢစ့ၢ်ကီးဧါ. ဘၣ်မနုၤလၢနမၤပှၤလၢတၢ်အံၤ, လၢနဒုးဟးထီၣ်ပှၤလၢ အဲၤကူပတူးအပူၤ န့ၣ်လဲၣ်.―
\p
\v 12 တၢ်ကတိၤလၢပစံးဘၣ်နၤလၢ အဲၤကူပတူးန့ၣ် မ့ၢ်အ အံၤ, ပစံး, ဒုးအိၣ်ဒၣ်ပှၤတက့ၢ်. ဒီးပကမၤပှၤအဲၤကူ ပတူးဖိအတၢ်န့ၣ်, တမ့ၢ်ဘၣ်ဧါ. အဂ့ၢ်ဒ်အံၤ, ပမၤပှၤ အဲၤကူပတူးဖိအတၢ်န့ၣ်, ဂ့ၤန့ၢ်ပသံလၢပှၢ်မုၢ်ကနၢအံၤ တက့ၢ်လီၤ.
\p
\v 13 ဒီးစီၤမိၤရှ့စံးဘၣ်ပှၤဂီၢ်မုၢ်န့ၣ်, ပျံၤတဂ့ၤ, အိၣ်ဂၢၢ်ဆိး ကျၢၤ, ဒီးထံၣ်ဘၣ်ယွၤအတၢ်အုၣ်က့ၤခီၣ်က့ၤလၢအက မၤန့ၢ်သုလၢမုၢ်မဆါတနံၤအံၤတက့ၢ်. အဂ့ၢ်ဒ်အံၤ, ပှၤ အဲၤကူပတူးဖိတဖၣ်လၢသုထံၣ်ဘၣ်လၢ မုၢ်မဆါတနံၤ အံၤ, စိၤရီၤသုတထံၣ်ကဒီးလၢၤဘၣ်အီၤဘၣ်.
\v 14 ယွၤ ကဒုးတၢ်လၢသုဂီၢ်, ဒီးသုကဘၣ်အိၣ်ဘှီၣ်ကလာ်လီၤ.
\p
\v 15 ဒီးယွၤစံးဘၣ်စီၤမိၤရှ့, နကိးထီၣ်ယၤဘၣ်မနုၤလဲၣ်. စံးဘၣ်ပှၤအံၣ်စရ့လးဖိ ဒ်သိးအကလဲၤတၢ်ဆူညါတ က့ၢ်.
\v 16 ဒီးနဲဒၣ်အံၤယူာ်ထီၣ်နနီၣ်ထိးဘိ, ဒီးယူာ်ဃီၤနစု လၢပီၣ်လဲၣ်အဖီခိၣ်, ဒီးမၤသ့ၣ်ဖးအီၤတက့ၢ်. ဒီးပှၤအံၣ် စရ့လးဖိကလဲၤလၢခိလၢပီၣ်လဲၣ်အသးကံၢ်ပူၤန့ၣ်လီၤ.
\p
\v 17 ဒီးယဲဒၣ်အံၤ, ကွၢ်ကွၢ်, ယကဒုးဆူၣ်ထီၣ်ပှၤအဲၤကူ ပတူးဖိအသး, ဒီးကပိာ်ထီၣ်အခံလီၤ. ဒီးယကဒိးန့ၢ် တၢ်လၤကပီၤလၢဖၤရိၤအဃိ, ဒီးလၢအသုးမုၢ်ခဲလၢာ် အဃိ, ဒီးလၢအလ့ၣ်ကဟၣ်တဖၣ်အဃိ, ဒီးလၢအပှၤ ဒိးကသ့ၣ်တဖၣ်အဃိလီၤ.
\v 18 ဒီးတုၤယဒိးတၢ်လၤကပီၤ လၢဖၤရိၤအဃိ, လၢအလ့ၣ်ကဟၣ်အဃိ, ဒီးလၢအ ပှၤဒိးကသ့ၣ်အဃိဒီး, ပှၤအဲၤကူပတူးဖိကသ့ၣ်ညါလၢ ယမ့ၢ်ယွၤလီၤ.
\p
\v 19 ဒီးယွၤအကလူးလၢ အလဲၤလၢအံၣ်စရ့လးသူၣ်ဒဲအ လီၢ်အမဲာ်ညါန့ၣ်ဟဲလၢအလီၢ်ခံ, ဒီးတၢ်အၢၣ်အထူၣ် သုးအလီၢ်လၢအမဲာ်ညါ, ဒီးဆၢထၢၣ်လၢအလီၢ်ခံလီၤ.
\p
\v 20 ဒီးဟဲဝဲလၢပှၤအဲၤကူပတူးဖိသူၣ်ဒဲအလီၢ်ဒီး အံၣ်စရ့ လးသူၣ်ဒဲအလီၢ်အဘၢၣ်စၢၤ, ဒီးမ့ၢ်တၢ်အၢၣ်ဒီးတၢ်ခံး ဘၣ်ဆၣ်ဒီး, ကပီၤထီၣ်လၢမုၢ်နၤလီၤ. ဒီးတဖုတဟဲ ဘူးဒီးအဝဲတဖုသီတနၤကျၢၤဘၣ်လီၤ.
\p
\v 21 ဒီးစီၤမိၤရှ့ယူာ်ဃီၤအစုလၢပီၣ်လဲၣ်အဖီခိၣ်, ဒီးယွၤ ဒုးလဲၤကွံာ်ပီၣ်လဲၣ်လၢကလံၤဆူၣ် လၢမုၢ်ထီၣ်တခီသီ တနၤကျၢၤ, ဒီးဒုးကဲထီၣ်ပီၣ်လဲၣ်လၢခိ, ဒီးထံန့ၣ်လီၤ ဖးဝဲလီၤ.
\v 22 ဒီးပှၤအံၣ်စရ့လးဖိလဲၤလီၤဆူပီၣ်လဲၣ်အသး ကံၢ်ပူၤလၢခိ, ဒီးထံန့ၣ်ကဲထီၣ်အဒူၣ်လၢအစုထွဲဒီးလၢ အစုစ့ၣ်လၢအဂီၢ်လီၤ.
\p
\v 23 ဒီးပှၤအဲၤကူပတူးဖိတဖၣ်လူၤအီၤ, ဒီးလဲၤနုာ်ထွဲအခံ ဆူပီၣ်လဲၣ်အသးကံၢ်ပူၤ, ကယဲၢ်ဖၤရိၤအကသ့ၣ်, ဒီး အလ့ၣ်ကဟၣ်, ဒီးအပှၤဒိးကသ့ၣ်ခဲလၢာ်လီၤ.
\p
\v 24 ဒီးတၢ်မၤအသးလၢ ပှၤခိးတၢ်အကတီၢ် လၢမုၢ်ဂီၤ တတီၤန့ၣ်ယွၤကွၢ် ပှၤအဲၤကူပတူးဖိအသုးမုၢ်လၢမ့ၣ်အူ ဒီးတၢ်အၢၣ်အထူၣ်န့ၣ် ဒီးမၤတံာ်တာ်ပှၤအဲၤကူပတူး ဖိအသုးမုၢ်,
\v 25 ဒီးမၤဖျုကွံာ်အလ့ၣ်ကဟၣ်အပၣ်, ဒီးဒုး လဲၤအီၤဘုးတာ်, ဘုးတာ်ဒီးပှၤအဲၤကူပတူးဖိစံးဝဲဒၣ်, ဃ့ၢ်ကွံာ်သကိးလၢအံၣ်စရ့လးအမဲာ်ညါတက့ၢ်. အဂ့ၢ် ဒ်အံၤ, ယွၤဒုးတၢ်လၢအဂီၢ်ထီဒါပှၤအဲၤကူပတူးဖိလီၤ.
\p
\v 26 ဒီးယွၤစံးဘၣ်စီၤမိၤရှ့, ယူာ်ဃီၤနစုလၢပီၣ်လဲၣ်အဖီ ခိၣ်, ဒ်သိးထံကဟဲက့ၤကဒါက့ၤလၢပှၤအဲၤကူပတူးဖိ အဖီခိၣ်, လၢအလ့ၣ်ကဟၣ်အဖီခိၣ်, ဒီးလၢအပှၤဒိး ကသ့ၣ်အဖီခိၣ်န့ၣ်တက့ၢ်.
\p
\v 27 ဒီးစီၤမိၤရှ့ယူာ်ဃီၤအစုလၢပီၣ်လဲၣ်အဖီခိၣ်, ဒီးတုၤ မုၢ်ဆ့ၣ်ထီၣ်န့ၣ်ဒီး, ပီၣ်လဲၣ်ဟဲက့ၤကဒါက့ၤလၢအဂံၢ် အဘါ, ဒီးပှၤအဲၤကူပတူးဖိဃ့ၢ်ဝဲလၢအမဲာ်ညါ, ဒီး ယွၤတြုၤကွံာ်ပှၤအဲၤကူပတူးဖိလၢ ပီၣ်လဲၣ်အသးကံၢ် ပူၤန့ၣ်လီၤ.
\p
\v 28 ဒီးထံန့ၣ်ဟဲက့ၤကဒါက့ၤ ဒီးမၤဘံးမၤဘၢ လ့ၣ်က ဟၣ်, ဒီးပှၤဒိးကသ့ၣ်, ကယဲၢ်ဖၤရိၤအသုးမုၢ်ခဲလၢာ် လၢအဟဲပိာ်အခံဆူ ပီၣ်လဲၣ်ပူၤန့ၣ်လီၤ. တအိၣ်လီၤ တဲာ်ဘၣ်နီတဂၤဘၣ်.
\v 29 မ့မ့ၢ်ပှၤအံၣ်စရ့လးဖိလဲၤတၢ် လၢခိလၢပီၣ်လဲၣ်အသးကံၢ်ပူၤ, ဒီးထံန့ၣ်ကဲထီၣ်တၢ် အဒူၣ်လၢအစုထွဲဒီးလၢအစုစ့ၣ်လၢအဂီၢ်လီၤ.
\p
\v 30 ဒီးလၢမုၢ်တနံၤန့ၣ် ယွၤအုၣ်က့ၤခီၣ်က့ၤအံၣ်စရ့လး လၢပှၤအဲၤကူပတူးဖိအစုပူၤလီၤ. ဒီးအံၣ်စရ့လးထံၣ် ဘၣ်ပှၤအဲၤကူပတူးဖိသံလၢပီၣ်လဲၣ်နံၤန့ၣ်လီၤ.
\p
\v 31 ဒီးအံၣ်စရ့လးထံၣ်ဘၣ် တၢ်မၤဖးဒိၣ်လၢယွၤမၤပှၤ အဲၤကူပတူးဖိ, ဒီးပှၤဂီၢ်မုၢ်ပျံၤယွၤ, ဒီးစူၢ်က့ၤနာ်က့ၤ ယွၤ, ဒီးအခ့အပှၤစီၤမိၤရှ့လီၤ.
\c 15
\cl ၁၅
\p
\v 1 တုၤနုၤတစုစီၤမိၤရှ့ဒီး ပှၤအံၣ်စရ့လးဖိသးဝံၣ်တၢ်သး ဝံၣ်အံၤလၢယွၤအဂ့ၢ်, ဒီးကတိၤတၢ်ဒီးစံးဝဲဒၣ်, ယက သးဝံၣ်ထီၣ်ယွၤ, မ့ၢ်အကဟုဒိၣ်အကညီၢ်ဒိၣ်အဂ့ၢ်, က သ့ၣ်ဒီးပှၤဒိးကသ့ၣ်န့ၣ်, တ့ၢ်လီၤကွံာ်လၢပီၣ်လဲၣ်ပူၤ လီၤ.
\p
\v 2 ယဂံၢ်ယဘါဒီးယတၢ်သးဝံၣ်မ့ၢ်ယွၤ, ဒီးကဲထီၣ်ဝဲလၢတၢ်အုၣ်က့ၤခီၣ်က့ၤယၤ, အဝဲဒၣ်န့ၣ်မ့ၢ်ယကစၢ်, ဒီးယကစံးထီၣ်ပတြၢၤအီၤ, မ့ၢ်ယပၢ်တဖၣ်အကစၢ်, ဒီးယကပာ်ထီၣ်ထီအီၤလီၤ.
\p
\v 3 ယွၤမ့ၢ်ပှၤဒုးသုး, အမံၤမ့ၢ်ယွၤလီၤ.
\p
\v 4 ကွံာ်တ့ၢ်ကွံာ် ဖၤရိၤအလ့ၣ်ကဟၣ်, ဒီးအသုးမုၢ်လၢပီၣ်လဲၣ်ပူၤ, ဒီးအသုးဖိအခိၣ် လၢအဘၣ်ဃုထၢအီၤတဖၣ်လီၤအုးသံလၢပီၣ်လဲၣ်ဂီၤပူၤလီၤ.
\p
\v 5 တၢ်ယိာ်အထံမၤဘံးမၤဘၢအီၤ, လီၤဒးဝဲဒ်လၢၢ်အသိးန့ၣ်လီၤ.
\p
\v 6 နစုထွဲ, ယွၤဧၢ, အိၣ်ဒီးအကဟုကညီၢ်လၢတၢ်အစိအကမီၤ, နစုထွဲ, ယွၤဧၢ, မၤသဘှံးအဒုၣ်အဒါ,
\p
\v 7 ဒီးနမၤဟးဂီၤကွံာ်ပှၤလၢအထီဒါနၤလၢနကဟုကညီၢ်အဒိၣ်အထီလီၤ. နမၢလီၤနတၢ်သးထီၣ်, ဒီးအီၣ်ကွံာ်အီၤဒ်လီၢ်ဧိၤဒံးဧိၤအသိးန့ၣ်လီၤ.
\p
\v 8 ဒီးထံအိၣ်ဖှိၣ်နနါဒ့အူသဖှိတၢ်, ထံတဖၣ်ဆၢထၢၣ်ဒ်တၢ်စိထီၣ်အသိး, တၢ်ယိာ်အထံလီၤသကၤလၢပီၣ်လဲၣ်အသးကံၢ်ပူၤလီၤ.
\p
\v 9 တၢ်အဒုၣ်အဒါစံး, ယကလူၤအီၤ, ယကချုးန့ၢ်အီၤ, ယကနီၤဖးတၢ်ဂုာ်ဆူၣ်န့ၢ်, ယသးကမံလၢအဂ့ၢ်, ယကဘ့ၣ်ထီၣ်ယနး, ယစုကမၤဟးဂီၤကွံာ်အီၤလီၤ.
\p
\v 10 နအူတၢ်လၢနကလံၤ, ပီၣ်လဲၣ်မၤဘံးမၤဘၢအီၤ, လီၤဒးဝဲဒ်ပှာ်သူအသိးလၢထံဖးဒိၣ်အပူၤလီၤ.
\p
\v 11 ယွၤဧၢ, မ့ၢ်မတၤလီၤဂာ်နၤလၢကစၢ်တဖၣ်အကျါတ ဂၤလဲၣ်. မ့ၢ်မတၤလီၤဂာ်နၤအိၣ်ဒီးတၢ်လၤကပီၤ လၢ တၢ်စီဆှံ, လၢပှၤစံးထီၣ်ပတြၢၤလၢတၢ်ပျံၤတၢ်ဖုး, လၢအမၤတၢ်လီၤလးတဂၤလဲၣ်.
\p
\v 12 နယူာ်ထီၣ်နစုထွဲ, ဟီၣ်ခိၣ်ယူၢ်လီၤကွံာ်အီၤ,
\p
\v 13 နမိၤပှၤဂီၢ်မုၢ်လၢနပှ့ၤက့ၤလၢနဘျုးနဖှိၣ်, နဆှၢအီၤလၢနဂံၢ်နဘါဆူနအိၣ်နဆိးအလီၢ်စီဆှံလီၤ.
\p
\v 14 ပှၤဂီၢ်မုၢ်ကနၢ်ဟူ, ကပျံၤဝဲ, တၢ်သးအုးကဟံးဃာ်ပှၤဖလ့ၡသးဖိ,
\p
\v 15 တုၤနုၤတစုကီၢ်အဒိၣ်အစကီၤတဖၣ်ကမၢကမၣ်, မိၤအးအပဒိၣ်တဖၣ်တၢ်ကနိးကစုာ်ဟံးဃာ်အီၤ, ပှၤကနၤဧၣ်ဖိပှံၢ်လီၤကွံာ်ခဲလၢာ်လီၤ.
\p
\v 16 တၢ်ပျံၤတၢ်ဖုးလီၤဘၣ်အီၤ, အိၣ်ဂၢၢ်ဒ်လၢၢ်အသိးလၢနစုအတၢ်ဒိၣ်အဃိ, တုၤနပှၤဂီၢ်မုၢ်ခီဂာ်တၢ်, ယွၤဧၢ, တုၤပှၤဂီၢ်မုၢ်လၢနပှ့ၤတ့ၢ်အီၤခီဂာ်တၢ်လီၤ.
\p
\v 17 နကဒုးဟဲနုာ်အီၤ, ဒီးသူၣ်လီၤအီၤလၢနတၢ်န့ၢ်သါအကစၢၢ်လိၤ, ဖဲနပာ်လၢနအိၣ်နဆိးအလီၢ်, ယွၤဧၢ, တၢ်အလီၢ်စီဆှံ, ကစၢ်ဧၢ, လၢနစုကတဲာ်ကတီၤလီၤ.
\p
\v 18 ယွၤကကဲစီၤပၤအစိၤစိၤအဃၣ်ဃၣ်လီၤ.
\p
\v 19 အဂ့ၢ်ဒ်အံၤ, ဖၤရိၤအကသ့ၣ်လဲၤနုာ်ဒီး အလ့ၣ်က ဟၣ်, ဒီးအပှၤဒိးကသ့ၣ်ဆူပီၣ်လဲၣ်ပူၤ, ဒီးယွၤဒုးဟဲ က့ၤကဒီးပီၣ်လဲၣ်ထံလၢအဖီခိၣ်လီၤ. မ့မ့ၢ်ပှၤအံၣ်စရ့ လးဖိလဲၤလၢခိလၢပီၣ်လဲၣ်အသးကံၢ်ပူၤန့ၣ်လီၤ.
\p
\v 20 ဒီးဝံပိာ်မုၣ်, စီၤအၤဟရိၣ်အဒီပုၢ်ဝဲၢ်မုၣ်, နီၢ်မံးရယၣ် ဟံးန့ၢ်ဒၢတဖျၢၣ်လၢအစုပူၤ, ဒီးပိာ်မုၣ်ခဲလၢာ်လဲၤပိာ် ထီၣ်အခံအိၣ်ဒီးဒၢဒီးတၢ်ဂဲၤကလံၣ်တဖၣ်လီၤ.
\p
\v 21 ဒီးနီၢ်မံးရယၣ်စံးဆၢအီၤ, သးဝံၣ်ထီၣ်ယွၤတက့ၢ်. မ့ၢ်အကဟုဒိၣ်အကညီၢ်ဒိၣ်အဂ့ၢ်, ကသ့ၣ်ဒီးပှၤဒိးကသ့ၣ်န့ၣ်တ့ၢ်လီၤကွံာ်လၢပီၣ်လဲၣ်ပူၤလီၤ.
\p
\v 22 ဒီးစီၤမိၤရှ့ဒုးဟးထီၣ် ပှၤအံၣ်စရ့လးဖိလၢ ပီၣ်လဲၣ် ဂီၤ, ဒီးလဲၤဝဲဆူပှၢ်မုၢ်ကနၢရှူၢ်, ဒီးလဲၤဝဲသၢနံၤကျဲလၢ ပှၢ်မုၢ်ကနၢဒီးတထံၣ်န့ၢ်ဘၣ်ထံဧိၤနိဧိၤဘၣ်.
\p
\v 23 ဒီးတုၤအတုၤဝဲလၢမၤရၤဒီး, အီမၤရၤအထံန့ၣ်တကဲ ဘၣ်, အဂ့ၢ်ဒ်အံၤ, ခၣ်ဝဲလီၤ. မၤသးဒ်န့ၣ်ဒီးကိးဝဲအ မံၤလၢမၤရၤလီၤ.
\p
\v 24 ဒီးပှၤဂီၢ်မုၢ်ကဒူးကဒ့ၣ်တၢ်လၢ စီၤမိၤရှ့အလိၤ, ဒီး စံးဝဲဒၣ်, ပကအီမနုၤလဲၣ်.
\p
\v 25 ဒီးစီၤမိၤရှ့ကိးထီၣ်ယွၤ, ဒီးယွၤဒုးနဲၣ်အီၤလၢသ့ၣ်တ ထံးလီၤ. ဒီးတ့ၢ်လီၤဝဲလၢထံကျါဒီးထံဘျါထီၣ်ဝဲလီၤ. ဖဲန့ၣ်ပာ်တၢ်သိၣ်တၢ်သီ, ဒီးတၢ်စံၣ်ညီၣ်လၢအဂီၢ်, ဒီး ဖဲန့ၣ်မၤကွၢ်အီၤလီၤ.
\p
\v 26 ဒီးစံးဝဲဒၣ်, နမ့ၢ်ကနၣ်ယွၤနကစၢ်အကလုၢ် သပှၢ် တၢၢ်, ဒီးမၤတၢ်တီတၢ်လိၤလၢအမဲာ်ညါ, ဒီးပာ်နၢ်ဟူ နနၢ်လၢအတၢ်မၤလိာ်, ဒီးတိၢ်န့ၢ်ဖံးဃာ်အတၢ်သိၣ် တၢ်သီခဲလၢာ်ဒီး, တၢ်ဆူးတၢ်ဆါလၢယဒုးဘၣ်ပှၤအဲၤ ကူပတူးဖိန့ၣ်ယတပာ်ဘၣ်လၢနလိၤနီတမံၤဘၣ်. အဂ့ၢ်ဒ်အံၤ, ယမ့ၢ်ယွၤလၢအမၤဘျါက့ၤနၤလီၤ.
\p
\v 27 ဒီးဟဲတုၤလၢအ့လံၣ်, ဖဲထံပူၤတဆံခံပူၤဒီးသ့ၣ်စူၣ် ပလိၣ်အိၣ်အထံးနွံဆံ, ဒီးသူၣ်အဒဲလၢထံအဃၢၤလီၤ.
\c 16
\cl ၁၆
\p
\v 1 ဒီးဟးထီၣ်ဝဲလၢအ့လံၣ်, ဒီးလၢလါခံလါတလါထီၣ် တဆံယဲၢ်နံၤတနံၤလၢအဟးထီၣ်ကွံာ် လၢကီၢ်အဲၤကူ ပတူးအလီၢ်ခံန့ၣ်, ပှၤအံၣ်စရ့လးဖိ အတၢ်အိၣ်ဖှိၣ်ခဲ လၢာ်ဟဲတုၤလၢပှၢ်မုၢ်ကနၢစံၤ လၢအအိၣ်လၢအ့လံၣ် ဒီးစံၤနါအဘၢၣ်စၢၤလီၤ.
\p
\v 2 ဒီးပှၤအံၣ်စရ့လးဖိအတၢ်အိၣ်ဖှိၣ်ခဲလၢာ် ကဒူးကဒ့ၣ် တၢ်လၢစီၤမိၤရှ့ဒီးစီၤအၤဟရိၣ်အလိၤ လၢပှၢ်မုၢ်ကနၢ အပူၤန့ၣ်လီၤ.
\v 3 ဒီးပှၤအံၣ်စရ့လးဖိစံးဘၣ်အီၤ, လၢပ ဆ့ၣ်နီၤလၢတၢ်ညၣ်အသပၢၤအဃၢၤ, လၢပအီၣ်ကိၣ် ဘျဲးအီၣ်န့ၣ်, မ်ပသံတ့ၢ်လၢယွၤအစုလၢ ကီၢ်အဲၤကူပ တူးအပူၤန့ၣ်တက့ၢ်. အဂ့ၢ်ဒ်အံၤ, သုဒုးဟဲထီၣ်ပှၤလၢ ပှၢ်မုၢ်ကနၢအံၤ, ဒ်သိးသုကဒုးသံတၢ်အိၣ်ဖှိၣ်ခဲလၢာ် အံၤလၢတၢ်သၣ်ဝံၤလီၤဒိလီၤ.
\p
\v 4 ဒီးယွၤစံးဘၣ်စီၤမိၤရှ့, ကွၢ်ကွၢ်, ယကဒုးဟဲစူၤကိၣ် လၢမူခိၣ်လၢသုဂီၢ်, ဒီးပှၤဂီၢ်မုၢ်ကလဲၤထၢထီၣ်တနံၤ အတၢ်အီၣ်လၢအဂီၢ်ဒၣ်ဝဲ, တနံၤလၢအဂီၢ်ဒၣ်ဝဲလီၤ. က လဲၤလၢယတၢ်သိၣ်တၢ်သီအပူၤ တလဲၤဘၣ်လဲၣ်န့ၣ်, ဒ်သိးယကမၤကွၢ်အီၤလီၤ.
\p
\v 5 ဒီးဃုနံၤတနံၤန့ၣ် တၢ်ကမၤအသးလၢအဝဲသ့ၣ်တ ဖၣ်ဘၣ်ကတဲာ်ကတီၤတၢ် လၢအဟဲက့ၤစိာ်ဝဲ, ဒီးက အိၣ်အါန့ၢ်အထၢထီၣ်တနံၤတနံၤန့ၣ်ခံစးလီၤ.
\p
\v 6 ဒီးစီၤမိၤရှ့ဒီးစီၤအၤဟရိၣ် စံးဘၣ်ပှၤအံၣ်စရ့လးဖိခဲ လၢာ်, ခဲမုၢ်ဟါန့ၣ်သုကသ့ၣ်ညါလၢယွၤဒုးဟးထီၣ်သု လၢကီၢ်အဲၤကူပတူးအပူၤလီၤ.
\v 7 ဒီးမုၢ်ဆ့ၣ်ထီၣ်န့ၣ်သု ကထံၣ်ဘၣ်ယွၤအလၤကပီၤ, လၢအနၢ်ဟူသုကဒူးက ဒ့ၣ်တၢ်လၢယွၤအလိၤအဃိလီၤ. ဒီးလၢသုကဒူးကဒ့ၣ် တၢ်လၢပလိၤအံၤ, ပဝဲဒၣ်ပမ့ၢ်မတၤတဖၣ်လဲၣ်.
\p
\v 8 ဒီးစီၤမိၤရှ့စံးဝဲဒၣ်, ခဲမုၢ်ဟါယွၤကဟ့ၣ်သုလၢတၢ် ညၣ်လၢသုကအီၣ်တၢ်အဂီၢ်, ဒီးမုၢ်ဆ့ၣ်ထီၣ်န့ၣ်ကိၣ် လၢသုကအီၣ်ဘျဲးအီၣ်တၢ်အဂီၢ်, လၢယွၤနၢ်ဟူသုက ဒူးကဒ့ၣ်တၢ်, လၢသုကဒူးကဒ့ၣ်ဘၣ်အီၤအဃိလီၤ. ဒီး ပဝဲဒၣ်တဖၣ်အံၤပမ့ၢ်မတၤတဖၣ်လဲၣ်. သုကဒူးကဒ့ၣ် တၢ်န့ၣ်ဘၣ်ပှၤတမ့ၢ်ဘၣ်, မ့ၢ်အဘၣ်ယွၤတခီလီၤ.
\p
\v 9 ဒီးစီၤမိၤရှ့စံးဘၣ်စီၤအၤဟရိၣ်, စံးဘၣ်ပှၤအံၣ်စရ့လး ဖိအတၢ်အိၣ်ဖှိၣ်ခဲလၢာ်, သုးဘူးသုသးဆူယွၤအမဲာ် ညါတက့ၢ်. အဂ့ၢ်ဒ်အံၤ, သုကဒူးကဒ့ၣ်တၢ်န့ၣ်နၢ်ဟူ လံဝဲလံ.
\p
\v 10 ဒီးတၢ်မၤအသးလၢ စီၤအၤဟရိၣ် ကတိၤတၢ်ဒီးပှၤ အံၣ်စရ့လးဖိအတၢ်အိၣ်ဖှိၣ်ခဲလၢာ်အဖၢမုၢ်န့ၣ်ဒီး, အဝဲ သ့ၣ်တဖၣ်န့ၣ်ကွၢ်ဝဲဆူပှၢ်မုၢ်ကနၢ, ဒီးကွၢ်ကွၢ်, ယွၤအ လၤအကပီၤအိၣ်ဖျါထီၣ်လၢတၢ်အၢၣ်အလိၤန့ၣ်လီၤ. ဒီးယွၤကတိၤတၢ်ဒီးစီၤမိၤရှ့ဒီးစံးဝဲဒၣ်,
\v 11-12 ပှၤအံၣ်စ ရ့လးဖိကဒူးကဒ့ၣ်တၢ်န့ၣ်ယနၢ်ဟူလံ. ကတိၤတၢ်ဒီး အီၤဒီးစံး, ခဲမုၢ်ဟါန့ၣ်သုကအီၣ်တၢ်ညၣ်, ဒီးမုၢ်ဆ့ၣ် ထီၣ်န့ၣ်သုကအီၣ်ဘျဲးအီၣ်ကိၣ်လီၤ. ဒီးသုကသ့ၣ်ညါ လၢယမ့ၢ်ယွၤသုကစၢ်လီၤ.
\p
\v 13 ဒီးတၢ်မၤအသးလၢမုၢ်ဟါန့ၣ် ထိၣ်ဘှၢၣ်ဟဲထီၣ်ဒီး မၤဘံးမၤဘၢသူၣ်ဒဲအလီၢ်, ဒီးလၢမုၢ်ဆ့ၣ်ထီၣ်န့ၣ်ပစီၤ ထံအိၣ်ဝးတရံးသူၣ်ဒဲအလီၢ်လီၤ.
\v 14 ဒီးတုၤပစီၤထံလၢ အလီၤတ့ၢ်န့ၣ်ဟးထီၣ်ဒီးကွၢ်ကွၢ်, တၢ်ဖျၢၣ်သလၢာ်ပြံ သဒံအိၣ်ဝဲလၢပှၢ်မုၢ်ကနၢအလိၤ, ဒ်ပစီၤထံလီၤသကၤ လၢဟီၣ်ခိၣ်အဖီခိၣ်အသိးန့ၣ်လီၤ.
\p
\v 15 ဒီးတုၤပှၤအံၣ်စရ့လးဖိထံၣ်ဘၣ်ဒီး, စံးဝဲတဂၤဒီးတ ဂၤ, အဝဲအံၤမ့ၢ်မနုၤလဲၣ်. အဂ့ၢ်ဒ်အံၤ, မ့ၢ်မနုၤမနုၤန့ၣ် တသ့ၣ်ညါဘၣ်ဝဲဘၣ်. ဒီးစီၤမိၤရှ့စံးဘၣ်အီၤ, အဝဲအံၤ မ့ၢ်ကိၣ်လၢယွၤဟ့ၣ်လီၤလၢသုအီၣ်တၢ်အဂီၢ်လီၤ.
\p
\v 16 ဒီးအအံၤမ့ၢ်တၢ်လၢယွၤမၤလိာ်, ထၢထီၣ်န့ၢ်ကိးဂၤဒဲး ဒ်အအီၣ်လၢအီၣ်တၢ်အသိး, တဂၤအဂီၢ်တဧိၤမ့ၢ်, တ ဂၤအဂီၢ်တဧိၤမ့ၢ်န့ၣ်စုာ်စုာ်တက့ၢ်. ဟံးန့ၢ်တၢ်ဒ်တၢ်ဂံၢ် ပှၤအိၣ်လၢအဒဲပူၤအသိးစုာ်စုာ်တက့ၢ်.
\p
\v 17 ဒီးပှၤအံၣ်စရ့လးဖိမၤဝဲဒ်န့ၣ်, ဒီးထၢထီၣ်န့ၢ်တၢ်အါ တနီၤစှၤတနီၤလီၤ.
\v 18 ဒီးဃီၣ်ဝဲဒီးဧိၤမ့ၢ်တဖျၢၣ်, ဒီးပှၤ လၢအထၢထီၣ်န့ၢ်တၢ်အါတဂၤန့ၣ် အတၢ်အိၣ်ဘျဲၣ်တ အိၣ်ဘၣ်. ဒီးပှၤလၢအထၢထီၣ်န့ၢ်တၢ်စှၤတဂၤန့ၣ်အ တၢ်တစှၤကဲာ်ဆိးဘၣ်. ပှၤထၢထီၣ်တၢ်ဒ်အထးခိၣ်အ အီၣ်တၢ်အသိးန့ၣ်စုာ်စုာ်လီၤ.
\p
\v 19 ဒီးစီၤမိၤရှ့စံးဝဲဒၣ်, မ်ပှၤသုတပာ်လီၤတဲာ်လၢအီၤတုၤ မုၢ်ဆ့ၣ်ထီၣ်န့ၣ်တဂ့ၤ,
\v 20 ဒီးတဒိကနၣ်ဘၣ်စီၤမိၤရှ့အ ကလုၢ်ဘၣ်ဒီး, ပှၤတနီၤနီၤလၢအကျါပာ်လီၤတဲာ်ဝဲတုၤ မုၢ်ဆ့ၣ်ထီၣ်, ဒီးလၢၣ်အိၣ်ထီၣ်လၢအပူၤ, ဒီးနၢအုၣ်ဝဲ, ဒီးစီၤမိၤရှ့အသးထီၣ်အီၤလီၤ.
\p
\v 21 ဒီးပှၤထၢထီၣ်ကိးဂီၤဒဲး, တဂၤဒ်အထးခိၣ်အီၣ်တၢ် အသိး, တဂၤဒ်အထးခိၣ်အီၣ်တၢ်အသိးန့ၣ်လီၤ. ဒီး တုၤတၢ်ကိၢ်ထီၣ်ဒီး, ပှံၢ်ထီၣ်ဝဲလီၤ.
\p
\v 22 ဒီးဃုနံၤတနံၤန့ၣ် တၢ်မၤအသးလၢပှၤထၢထီၣ်ကိၣ် ခံဧိၤမ့ၢ်လၢတဂၤအဂီၢ်, အါန့ၢ်အလီၢ်ခံစးလီၤ. ဒီးတၢ် အိၣ်ဖှိၣ်အပဒိၣ်ခဲလၢာ်ဟဲစံးဘၣ်စီၤမိၤရှ့န့ၣ်လီၤ.
\p
\v 23 ဒီးအဝဲဒၣ်စံးဘၣ်အီၤ, အဝဲအံၤမ့ၢ်တၢ်လၢယွၤစံးဝဲ န့ၣ်လီၤ. ခဲဂီၤတနံၤန့ၣ်မ့ၢ်တၢ်အိၣ်ဘှံး, တၢ်အိၣ်ဘှံး အနံၤစီဆှံလၢယွၤအဂီၢ်လီၤ. တၢ်လၢသုကကုၢ်န့ၣ်ကုၢ် တက့ၢ်. ဒီးတၢ်လၢသုကချီန့ၣ်ချီတက့ၢ်, ဒီးတၢ်လၢ အအိၣ်လီၤတဲာ်န့ၣ်ပာ်လၢသုဂီၢ်, ဒ်သိးအကအိၣ်တုၤ မုၢ်ဆ့ၣ်ထီၣ်န့ၣ်တက့ၢ်.
\p
\v 24 ဒီးပာ်ဝဲတုၤမုၢ်ဆ့ၣ်ထီၣ် ဒ်စီၤမိၤရှ့မၤလိာ်ဝဲအသိးန့ၣ်, ဒီးတနၢအုၣ်ဘၣ်, ဒီးလၢၣ်တအိၣ်ဘၣ်လၢအပူၤနီတ ဘိဘၣ်.
\v 25 ဒီးစီၤမိၤရှ့စံးဝဲဒၣ်, အီၣ်တၢ်န့ၣ်လၢမုၢ်မဆါ တနံၤအံၤတက့ၢ်. အဂ့ၢ်ဒ်အံၤ, တၢ်လၢမုၢ်တနံၤအံၤမ့ၢ် လၢတၢ်အိၣ်ဘှံးအနံၤလၢယွၤအဂီၢ်လီၤ. လၢမုၢ်မဆါ တနံၤအံၤသုတထံၣ်န့ၢ်ဘၣ်တၢ်လၢပျီပူၤဘၣ်.
\v 26 သုဘၣ် ထၢထီၣ်အီၤဃုနံၤလီၤ. မ့မ့ၢ်မုၢ်နွံနံၤတနံၤန့ၣ်, တၢ်အိၣ် ဘှံးအနံၤ, တအိၣ်ထီၣ်ဘၣ်လီၤ.
\p
\v 27 ဒီးတၢ်မၤအသးလၢပှၤတနီၤနီၤ လဲၤထီၣ်လၢမုၢ်နွံနံၤ တနံၤ ဒ်သိးအကထၢထီၣ်တၢ်, ဒီးတထံၣ်န့ၢ်ဘၣ်ဝဲ ဘၣ်.
\v 28 ဒီးယွၤစံးဘၣ်စီၤမိၤရှ့, ဒ်သိးသုသုတတိၢ်န့ၣ် ယတၢ်မၤလိာ်ဒီးယတၢ်သိၣ်တၢ်သီတဂ့ၤဒီး, သုကဂ့ၢ် လိာ်ဆံးယံာ်လဲၣ်.
\v 29 ကွၢ်, မ့ၢ်ယွၤဟ့ၣ်လီၤသုလၢအိၣ် ဘှံးအနံၤလီၤ. မၤသးဒ်န့ၣ်ဒီး မုၢ်ဃုနံၤတနံၤန့ၣ်ဟ့ၣ် လီၤသုလၢကိၣ်လၢခံနံၤအဂီၢ်လီၤ. မ်ပှၤအိၣ်လၢအအိၣ် အဆိးအလီၢ်တက့ၢ်. မ်ပှၤသုတဟးထီၣ်လၢအလီၢ်လၢ မုၢ်နွံနံၤတနံၤန့ၣ်နီတဂၤတဂ့ၤ.
\v 30 ဒီးပှၤဂီၢ်မုၢ်အိၣ်ဘှံးဝဲ လၢမုၢ်နွံနံၤတနံၤလီၤ.
\p
\v 31 ဒီးပှၤအံၣ်စရ့လးအဟံၣ်ဖိ ကိးတၢ်န့ၣ်အမံၤလၢမၤနၤ လီၤ. ဒီးမၤသးဒ်နၣ်နၣ်အချံအသိး, ဝါဝဲ, ဒီးပအီၣ် ကွၢ်မၤသးဒ်ကိၣ်ဘ့ၣ်ဘၣ်ဒီးကနဲစီအသိးလီၤ.
\p
\v 32 ဒီးစီၤမိၤရှ့စံးဝဲဒၣ်, အဝဲအံၤမ့ၢ်တၢ်လၢယွၤမၤလိာ်ဝဲ, မၤပှဲၤထီၣ် ဧိၤမ့ၢ်တဖျၢၣ်ဒီးအီၤ လၢအကဘၣ်တၢ်ပာ် ဃာ်အီၤလၢသုစၢၤသုသွဲၣ်အဂီၢ်, ဒ်သိးအကထံၣ်ဘၣ် ကိၣ်လၢယဒုးအီၣ်သု လၢပှၢ်မုၢ်ကနၢဖဲယဒုးဟးထီၣ် သုလၢကီၢ်အဲၤကူပတူးအပူၤန့ၣ်တက့ၢ်.
\p
\v 33 ဒီးစီၤမိၤရှ့စံးဘၣ်စီၤအၤဟရိၣ်, ဟံးန့ၢ်လီခီတဖျၢၣ်, ဒီးဒၢနုာ်မၤနၤတဧိၤမ့ၢ်လၢအပူၤ, ဒီးပာ်အီၤလၢယွၤအ မဲာ်ညါ လၢအကဘၣ်တၢ်ပာ်ဃာ်အီၤ လၢသုစၢၤသု သွဲၣ်အဂီၢ်န့ၣ်တက့ၢ်.
\p
\v 34 ဒ်ယွၤမၤလိာ်စီၤမိၤရှ့အသိးန့ၣ်, စီၤအၤဟရိၣ်ပာ်အီၤ လၢတၢ်အၢၣ်လီၤအီလီၤအမဲာ်ညါ ဒ်သိးအကဘၣ်တၢ် ပာ်ဃာ်အီၤလီၤ.
\p
\v 35 ဒီးပှၤအံၣ်စရ့လးဖိ အီၣ်မၤနၤအနံၣ်လွံၢ်ဆံ တုၤအ တုၤလၢကီၢ်တဘ့ၣ်အိၣ်ဒီးပှၤကညီလီၤ. အီၣ်မၤနၤတုၤ အတုၤလၢကီၢ်ကနၤဧၣ်အဃၢၤန့ၣ်လီၤ.
\p
\v 36 ဒီးဧိၤမ့ၢ်တဖျၢၣ်မ့ၢ်ထဲသိးသိးဒီး အ့ဖးဆံဆဲၣ်ပူတပူ လီၤ.
\c 17
\cl ၁၇
\p
\v 1 ဒီးကယဲၢ်ပှၤအံၣ်စရ့လးဖိ အတၢ်အိၣ်ဖှိၣ်ခဲလၢာ်ဟး ထီၣ်ဝဲလၢပှၢ်မုၢ်ကနၢစံၤအပူၤ, ဒ်အလဲၤတၢ်အသိး, ဖဲ ယွၤအထးခိၣ်, ဒီးသူၣ်အဒဲလၢရဖံၤဒံၣ်အပူၤလီၤ. ဒီး ထံလၢပှၤဂီၢ်မုၢ်ကအီတၢ်အဂီၢ်န့ၣ်တအိၣ်ဘၣ်.
\p
\v 2 ဒီးပှၤဂီၢ်မုၢ် ထိၣ်အ့ၣ်လိာ်အသးဒီးစီၤမိၤရှ့, ဒီးစံးဝဲ ဒၣ်, ဟ့ၣ်လီၤပှၤလၢထံဒ်သိးပကအီတၢ်တက့ၢ်. ဒီး စီၤမိၤရှ့စံးဘၣ်အီၤ, ဘၣ်မနုၤလၢသုထိၣ်အ့ၣ်လိာ်သုသး ဒီးယၤလဲၣ်. သုလ့ပစီယွၤမ့ၢ်အဘၣ်မနုၤလဲၣ်
\v 3 ဒီးတၢ် သူပှၤဂီၢ်မုၢ်အသးလၢထံဖဲန့ၣ်, ဒီးပှၤဂီၢ်မုၢ်ကဒူးကဒ့ၣ် တၢ်လၢစီၤမိၤရှ့အလိၤ, ဒီးစံးဝဲဒၣ်, တၢ်အံၤဘၣ်မနုၤ လၢနဒုးဟးထီၣ်ပှၤလၢအဲၤကူပတူးအပူၤ ဒ်သိးနကဒုး သံပှၤ, ဒီးပဖိပလံၤ, ဒီးပဆၣ်ဖိကီၢ်ဖိအဒၢလၢတၢ်သူ အသးလၢထံန့ၣ်လဲၣ်.
\p
\v 4 ဒီးစီၤမိၤရှ့ကိးထီၣ်ယွၤ, ဒီးစံးဝဲဒၣ်, ယကမၤပှၤဂီၢ် မုၢ်အံၤဒ်လဲၣ်. ဘူးဒီးအကကွံာ်ယၤလၢလၢၢ်လီၤ.
\p
\v 5 ဒီးယွၤစံးဘၣ်စီၤမိၤရှ့, လဲၤလၢပှၤဂီၢ်မုၢ်အမဲာ်ညါ, ဒီး ဟံးန့ၢ်ပှၤလၢ အံၣ်စရ့လးအသူၣ်က့သးပှၢ်အကျါတ ဖၣ်, ဒီးဟံးန့ၢ်နီၣ်ထိးဘိလၢနတီၢ်ထံမိၢ်ပှၢ်လၢအီၤန့ၣ် လၢနစုပူၤ, ဒီးလဲၤတၢ်တက့ၢ်.
\v 6 ကွၢ်ကွၢ်, ယကဆၢ ထၢၣ်လၢနမဲာ်ညါဖဲန့ၣ်, ဖဲလၢၢ်အဖီခိၣ်လၢဃိၤရ့းအ လိၤ, ဒီးနဘၣ်တီၢ်လၢၢ်န့ၣ်, ဒီးထံကဟဲထီၣ်လၢအ ပူၤ, ဒ်သိးပှၤဂီၢ်မုၢ်ကအီတၢ်လီၤ. ဒီးစီၤမိၤရှ့မၤဒ်န့ၣ် လၢအံၣ်စရ့လးအသူၣ်က့သးပှၢ်အမဲာ်ညါလီၤ.
\p
\v 7 ဒီးတၢ်အလီၢ်န့ၣ် ကိးဝဲအမံၤလၢမးစၤ, ဒီးမရံၤဘါ, လၢပှၤအံၣ်စရ့လးဖိ အတၢ်ထိၣ်အ့ၣ်လိာ်အသးအဃိ, ဒီးလၢအလ့ပစီယွၤအဃိ, ဖဲအစံး, ယွၤအိၣ်လၢပကျါ, တအိၣ်လဲၣ်န့ၣ်လီၤ.
\p
\v 8 ဒီးပှၤဧမၤလ့းဖိ ဟဲဒုးတၢ်ဒီးအံၣ်စရ့လးလၢရဖံၤဒံၣ် အပူၤလီၤ.
\v 9 ဒီးစီၤမိၤရှ့စံးဘၣ်စီၤယိၤရှူ, ဃုထၢန့ၢ်ပှၤ ကညီတဖၣ်လၢပဂီၢ်ဒီး လဲၤထီၣ်ဒုးတၢ်ဒီးပှၤဧမၤလ့းဖိ တက့ၢ်, ဒီးခဲဂီၤကိာ်ယကဆၢထၢၣ်လၢတၢ်စိခိၣ်အဖီ ခိၣ်, အိၣ်ဒီးယွၤအနီၣ်ထိးဘိလၢယစုပူၤလီၤ.
\p
\v 10 ဒီးစီၤယိၤရှူမၤဝဲဒ်စီၤမိၤရှ့စံးဘၣ်အီၤအသိး, ဒီးဒုးတၢ် ဒီးပှၤဧမၤလ့းဖိ, ဒီးစီၤမိၤရှ့, ဒီးစီၤအၤဟရိၣ်, ဒီးစီၤ ဃူၢ်လဲၤထီၣ်ဆူတၢ်စိခိၣ်အဒီခိၣ်န့ၣ်လီၤ.
\v 11 ဒီးတုၤစီၤမိၤ ရှ့ယူာ်ထီၣ်အစုဒီး, တၢ်မၤအသးလၢအံၣ်စရ့လးမၤနၢၤ တၢ်, ဒီးတုၤအယၤလီၤအစုဒီး ပှၤဧမၤလ့းဖိမၤနၢၤတၢ် လီၤ.
\p
\v 12 ဒီးစီၤမိၤရှ့အစုဃၢဝဲ, ဒီးအဝဲသ့ၣ်တဖၣ်န့ၣ် ဟံးန့ၢ် လၢၢ်တဖျၢၣ်, ဒီးပာ်လၢအဖီလာ်, ဒီးဆ့ၣ်နီၤဝဲလၢအ ဖီခိၣ်, ဒီးစီၤအၤဟရိၣ်, ဒီးစီၤဃူၢ်ဟံးစိာ်ထီၣ်အစုတ ဂၤတခီတဂၤတခီ, ဒီးအစုအိၣ်ဂၢၢ်ဆိးကျၢၤတုၤမုၢ်လီၤ နုာ်လီၤ.
\v 13 ဒီးစီၤယိၤရှူမၤနၢၤမၤဃၣ်ပှၤဧမၤလ့းဖိ, ဒီး အပှၤဂီၢ်မုၢ်လၢနးအကနၣ်လီၤ.
\p
\v 14 ဒီးယွၤစံးဘၣ်စီၤမိၤရှ့, ကွဲးတၢ်န့ၣ်လၢတၢ်သ့ၣ်နီၣ် ထီၣ်က့ၤလၢလံာ်ပူၤ, ဒီးစံၣ်ဃဲၤအီၤလၢစီၤယိၤရှူအနၢ် ပူၤလၢယကတြူာ်ကွံာ် တၢ်သ့ၣ်နီၣ်ထီၣ်က့ၤဧမၤလ့း လၢမူခိၣ်အဖီလာ်သပှၢ်တၢၢ်န့ၣ်တက့ၢ်.
\p
\v 15 ဒီးစီၤမိၤရှ့မၤတၢ်လုၢ်လီၢ်, ဒီးကိးဝဲအမံၤလၢယွၤနံးစံး လီၤ.
\v 16 အဂ့ၢ်ဒ်အံၤ, စံးဝဲဒၣ်, တၢ်အစုအိၣ်ဝဲလၢယွၤ အလီၢ်ပစိာ်အဖီခိၣ်, ယွၤကဒုးတၢ်ဒီးပှၤဧမၤလ့းဖိအစိၤ စိၤအဃၣ်ဃၣ်လီၤ.
\c 18
\cl ၁၈
\p
\v 1 ဒီးပှၤလုၢ်တၢ်အဒိၣ်လၢကီၢ်မံးဒယၣ်, စီၤမိၤရှ့အမံၤ ပှၢ်စီၤယံးသရိၤတဂၤန့ၣ် နၢ်ဟူကယဲၢ်တၢ်လၢယွၤမၤဝဲ လၢစီၤမိၤရှ့အဂီၢ်, ဒီးလၢပှၤဂီၢ်မုၢ်အံၣ်စရ့လးအဂီၢ်, လၢ ယွၤဒုးဟးထီၣ်အံၣ်စရ့လးလၢအဲၤကူပတူးအပူၤလီၤ.
\p
\v 2 ဒီးစီၤမိၤရှ့အမံၤပှၢ် စီၤယံးသရိၤဟံးန့ၢ် စီၤမိၤရှ့အမါ နီၢ်စံးဖိရၤ, လၢအမၢအက့ၤက့ၤအလီၢ်ခံန့ၣ်,
\v 3 ဒီးအဖိ ခွါခံဂၤလီၤ. တဂၤအမံၤမ့ၢ်စီၤက့ရၡိၣ်လီၤ. အဂ့ၢ်ဒ်အံၤ, စံးဝဲဒၣ်, ယမ့ၢ်တ့ၢ်ပှၤတမှံၤလၢတခီဘီမုၢ်အပူၤလီၤ.―
\p
\v 4 ဒီးအဝဲတဂၤအမံၤမ့ၢ် စီၤအလံၤဧ့စ့ၢ်လီၤ. အဂ့ၢ်ဒ်အံၤ, ယပၢ်အကစၢ်မ့ၢ်တၢ်မၤစၢၤယၤ, ဒီးမၤပူၤမၤဖျဲးယၤဒီး ဖၤရိၤအဘီအနးလီၤ.
\p
\v 5 ဒီးစီၤမိၤရှ့အမံၤပှၢ်, စီၤယံးသရိၤဟဲဝဲဒီးစီၤမိၤရှ့အဖိခွါ တဖၣ်ဒီးအမါဆူ စီၤမိၤရှ့အအိၣ်လၢပှၢ်မုၢ်ကနၢ, ဖဲ အသူၣ်ဒဲလၢကစၢ်အကစၢၢ်အလိၤန့ၣ်လီၤ.
\p
\v 6 ဒီးစံးဘၣ်စီၤမိၤရှ့, ယဲဒၣ်အံၤနမံၤပှၢ်စီၤယံးသရိၤ, ယ ဟဲဒီးနမါဒီးအဖိခွါခံဂၤအိၣ်ဒီးအီၤဆူနအိၣ်လီၤ.
\p
\v 7 ဒီးစီၤမိၤရှ့လဲၤသဂၢၢ်ထီၣ်အီၤ, ဒီးတီၤလီၤကဒွံကျိာ် ဒီးနၢမူအီၤ, ဒီးသံကွၢ်လိာ်အသးတဂၤဒီးတဂၤ, လၢ အတၢ်မုာ်အဂ့ၢ်အကျိၤ, ဒီးဟဲက့ၤဝဲဆူဒဲပူၤလီၤ.
\p
\v 8 ဒီးစီၤမိၤရှ့စံၣ်တဲၤတဲလီၤအမံၤပှၢ်လၢ ကယဲၢ်တၢ်လၢ ယွၤမၤဘၣ်ဖၤရိၤ, ဒီးပှၤအဲၤကူပတူးဖိလၢအံၣ်စရ့လး အဂီၢ်, ကယဲၢ်တၢ်မၤဘှံးအသးလၢအဘၣ်အီၤလၢကျဲ ပူၤ, ဒီးယွၤမၤထူၣ်ဖျဲးအီၤအဂ့ၢ်လီၤ.
\p
\v 9 ဒီးစီၤယံးသရိၤအသူၣ်ဖှံအသးညီလၢ ကယဲၢ်တၢ်ဂ့ၤ အဃိလၢယွၤမၤဘၣ်အံၣ်စရ့လး, လၢအမၤပူၤမၤဖျဲးအီၤ ဒီးပှၤအဲၤကူပတူးဖိအစုပူၤလီၤ.
\p
\v 10 ဒီးစီၤယံးသရိၤစံးဝဲဒၣ်, ယွၤလၢအမၤပူၤမၤဖျဲးသုလၢ ပှၤအဲၤကူပတူးဖိအစုပူၤ, ဒီးဖၤရိၤအစုပူၤ, လၢအမၤပူၤ မၤဖျဲးပှၤဂီၢ်မုၢ်လၢ ပှၤအဲၤကူပတူးဖိအစုအဖီလာ်တဂၤ န့ၣ်, မ်အဘၣ်ဆိၣ်ဂ့ၤတက့ၢ်.
\v 11 ခဲကနံၣ်အံၤ, ယသ့ၣ် ညါလၢယွၤဒိၣ်န့ၢ် ကယဲၢ်ကစၢ်ခဲလၢာ်တက့ၢ်န့ၣ်လီၤ. မ့ၢ်မး, လၢတၢ်တမံၤလၢအဝဲသ့ၣ်ပာ်ထီၣ်ထီအသးလၢ အဖီခိၣ်န့ၣ်လီၤ.
\p
\v 12 ဒီးစီၤမိၤရှ့အမံၤပှၢ်စီၤယံးသရိၤ ဟံးန့ၢ်တၢ်လုၢ်မ့ၣ်အူ, ဒီးတၢ်လုၢ်လၢယွၤအဂီၢ်, ဒီးစီၤအၤဟရိၣ်ဟဲဒီးအံၣ်စရ့ လးအသူၣ်က့သးပှၢ်ခဲလၢာ် လၢအကအီၣ်ကိၣ်ဒီးစီၤမိၤ ရှ့အမံၤပှၢ်လၢယွၤအမဲာ်ညါလီၤ.
\p
\v 13 ဒီးတၢ်မၤအသးလၢ မုၢ်ဆ့ၣ်ထီၣ်တနံၤန့ၣ် စီၤမိၤရှ့ ဆ့ၣ်နီၤစံၣ်ညီၣ်ပှၤဂီၢ်မုၢ်, ဒီးပှၤဂီၢ်မုၢ်ဆၢထၢၣ်လၢအ ဃၢၤလၢမုၢ်ဂီၤတုၤလီၤလၢမုၢ်ဟါလီၤ.
\v 14 ဒီးတုၤစီၤမိၤရှ့ အမံၤပှၢ် ထံၣ်ဘၣ်ကယဲၢ်တၢ်လၢအမၤဘၣ်ပှၤဂီၢ်မုၢ်ခဲ လၢာ်ဒီး, စံးဝဲဒၣ်, နမၤဘၣ်တၢ်အံၤလၢပှၤဂီၢ်မုၢ်ဒ်လဲၣ်. နဆ့ၣ်နီၤတဂၤဃီ, ဒီးပှၤဂီၢ်မုၢ်ဆၢထၢၣ်လၢနဃၢၤလၢ မုၢ်ဂီၤတုၤလီၤလၢမုၢ်ဟါန့ၣ်မ့ၢ်အဘၣ်မနုၤလဲၣ်.
\p
\v 15 ဒီးစီၤမိၤရှ့စံးဘၣ်အမံၤပှၢ်, မ့ၢ်လၢပှၤဂီၢ်မုၢ် ဟဲဆူယ အိၣ်ဒ်သိးအကသံကွၢ်တၢ်လၢယွၤလီၤ.
\v 16 တုၤအလိာ် ကွီၢ်အလီၢ်အိၣ်ဒီး, အဝဲသ့ၣ်တဖၣ်ဟဲဆူယအိၣ်, ဒီး ယစံၣ်ညီၣ်တၢ် တဂၤဒီးတဂၤအဘၢၣ်စၢၤ, ဒီးယဘိး ဘၣ်သ့ၣ်ညါအီၤလၢယွၤအတၢ်မၤလိာ်, ဒီးအတၢ်သိၣ် တၢ်သီလီၤ.
\p
\v 17 ဒီးစီၤမိၤရှ့အမံၤပှၢ်စံးဘၣ်အီၤ, တၢ်လၢနမၤန့ၣ်တဂ့ၤ ဘၣ်.
\v 18 နၤမ့ၢ်ဂ့ၤ, ပှၤဂီၢ်မုၢ်လၢအအိၣ်ဒီးနၤအံၤမ့ၢ်ဂ့ၤ, ကလီၤဘှံးလီၤတီၤသပှၢ်တၢၢ်လီၤ. အဂ့ၢ်ဒ်အံၤ, တၢ် အံၤတမံၤဃၢကဲၣ်ဆိးလၢနဂီၢ်လီၤ. နမၤအီၤတဂၤဃီ တကဲဘၣ်.
\p
\v 19 ခဲကနံၣ်အံၤကနၣ်ယကလုၢ်တက့ၢ်. ယကဟ့ၣ်ကူၣ် ဘၣ်နၤ, ဒီးမ်ယွၤအိၣ်ဒီးနၤတက့ၢ်. အိၣ်နဲလၢပှၤဂီၢ်မုၢ် အဂီၢ်လၢယွၤအမဲာ်ညါ, ဒီးဒုးဟဲထီၣ်အတၢ်ဆူယွၤအ အိၣ်န့ၣ်တက့ၢ်,
\v 20 ဒီးနဘၣ်သိၣ်လိအီၤလၢတၢ်မၤလိာ် ဒီးတၢ်သိၣ်တၢ်သီ, ဒီးနဘၣ်ဘိးဘၣ်သ့ၣ်ညါအီၤလၢ ကျဲလၢအဘၣ်ပိာ်, ဒီးတၢ်မၤလၢအဘၣ်မၤန့ၣ်လီၤ.
\p
\v 21 ဒီးနဘၣ်ကွၢ်ဃုန့ၢ် ပှၤလၢအမၤတၢ်သ့, လၢအပျံၤ ယွၤ, ပှၤအမ့ၢ်အတီ, ပှၤလၢအသးဟ့တၢ်အီၣ်ကဘျံး အီၣ်ကဘျၣ်တၢ်တဖၣ် လၢပှၤဂီၢ်မုၢ်ခဲလၢာ်အကျါလီၤ. ဒီးနဘၣ်ပာ်အီၤလၢပှၤတကထိအခိၣ်, ပှၤတကယၤအ ခိၣ်, ပှၤယဲၢ်ဆံအခိၣ်, ဒီးပှၤဆံဆဲၣ်အခိၣ်လၢအဖီခိၣ် လီၤ.
\p
\v 22 ဒီးမ်အစံၣ်ညီၣ် ပှၤဂီၢ်မုၢ်ကိးအဆၢအကတီၢ်ဒဲး တ က့ၢ်. ဒီးတၢ်ကမၤအသးလၢ အဘၣ်ဒုးဟဲထီၣ်တၢ်အ ဒိၣ်ကိးအမံၤဒဲးဆူနအိၣ်, မ့မ့ၢ်တၢ်အဆံးကိးအမံၤဒဲး န့ၣ်ကစံၣ်ညီၣ်ဒၣ်ဝဲလီၤ. ဒီးကညီတက့ၢ်လၢနဂီၢ်, ဒီး ပှၤကဝံစၢၤတၢ်ဒီးနၤလီၤ.
\p
\v 23 နမ့ၢ်မၤတၢ်အံၤ, ဒီးယွၤမၤလိာ်ဝဲဒီး, နဆၢထၢၣ်က ကဲ, ဒီးပှၤဂီၢ်မုၢ်ခဲလၢာ်အံၤ, ကက့ၤက့ၤစ့ၢ်ကီးဆူအ လီၢ်တဖၣ်မုာ်မုာ်လီၤ.
\p
\v 24 ဒီးစီၤမိၤရှ့ဒိကနၣ်အမံၤပှၢ်အကလုၢ်, ဒီးမၤကယဲၢ် တၢ်လၢအစံးဝဲန့ၣ်လီၤ.
\v 25 ဒီးစီၤမိၤရှ့ဃုထၢပှၤလၢအမၤ တၢ်သ့လၢအံၣ်စရ့လးခဲလၢာ်အကျါ, ဒီးပာ်အီၤလၢပှၤ တကထိအခိၣ်, ပှၤတကယၤအခိၣ်, ပှၤယဲၢ်ဆံအခိၣ်, ဒီးပှၤဆံဆဲၣ်အခိၣ်, လၢပှၤဂီၢ်မုၢ်အဖီခိၣ်လီၤ.
\p
\v 26 ဒီးအဝဲသ့ၣ်တဖၣ်န့ၣ်စံၣ်ညီၣ် ပှၤဂီၢ်မုၢ်ကိးအဆၢအ ကတီၢ်ဒဲး, ဒီးဒုးဟဲထီၣ်တၢ်အကီတမံၤလၢ်လၢ်န့ၣ်ဆူ စီၤမိၤရှ့အအိၣ်, မ့မ့ၢ်ကယဲၢ်တၢ်အဆံးတမံၤလၢ်လၢ်န့ၣ် စံၣ်ညီၣ်အကစၢ်ဒၣ်ဝဲလီၤ.
\p
\v 27 ဒီးစီၤမိၤရှ့ပျၢ်အမံၤပှၢ်, ဒီးက့ၤက့ၤဆူ အကီၢ်ဒၣ်ဝဲ န့ၣ်လီၤ.
\c 19
\cl ၁၉
\p
\v 1 ပှၤအံၣ်စရ့လးဖိဟးထီၣ်လၢ ကီၢ်အဲၤကူပတူးအလီၢ် ခံ, သၢလါတလါမုၢ်တနံၤဃီန့ၣ်, ဟဲတုၤဝဲလၢပှၢ်မုၢ် ကနၢစံၤနါလီၤ.
\v 2 ဒီးဟးထီၣ်ကွံာ်ဝဲလၢရဖံၤဒံၣ်, ဒီး လဲၤတုၤဝဲလၢပှၢ်မုၢ်ကနၢစံၤနါ, ဒီးသူၣ်အဒဲလၢပှၢ်မုၢ် ကနၢဒီးအံၣ်စရ့လးသူၣ်အဒဲဖဲန့ၣ် လၢကစၢၢ်တဖျၢၣ် န့ၣ်အမဲာ်ညါလီၤ.
\v 3 ဒီးစီၤမိၤရှ့လဲၤထီၣ်ဆူ ယွၤအအိၣ်, ဒီးယွၤကိးထီၣ်အီၤလၢကစၢၢ်လိၤန့ၣ်, ဒီးစံးဝဲဒၣ်, နဘၣ်စံးဘၣ်စီၤယၤကိာ်အဟံၣ်ဖိ, ဒီးဒုးနဲၣ်ပှၤအံၣ်စရ့လးဖိ ဒ်အံၤ,―
\p
\v 4 ယမၤဘၣ် ပှၤအဲၤကူပတူးဖိဒ်အံၤဒ်နုၤန့ၣ် သုထံၣ်ဘၣ် လံ, ဒီးယစိာ်ထီၣ်သုလၢလံာ်ကြီကြာ်အဒံးဆ့အဖီခိၣ်, ဒီးဒုးဟဲထီၣ်သုဆူယအိၣ်ဒၣ်ယဲအံၤလီၤ.
\v 5 ဒီးခဲကနံၣ်အံၤသုမ့ၢ်ဒိကနၣ်ယကလုၢ်သပှၢ်တၢၢ်, ဒီးတိၢ်န့ၢ် ယတၢ်အၢၣ်လီၤအီလီၤဒီး, သုကကဲထီၣ်တၢ်လုၢ်ဒိၣ်ပှ့ၤဒိၣ်လၢယဂီၢ်ဒိၣ်န့ၢ် ပှၤကလုာ်ခဲလၢာ်တက့ၢ်လီၤ. အဂ့ၢ်ဒ်အံၤ, ဟီၣ်ခိၣ်ဒီဘ့ၣ်ညါမ့ၢ်ယတၢ်လီၤ.―
\p
\v 6 ဒီးသုကကဲထီၣ်ပှၤလုၢ်တၢ်အဒိၣ်တဖၣ်အဘီအမုၢ်, ဒီး ပှၤတကလုာ်စီဆှံလီၤ. အဝဲအံၤမ့ၢ်တၢ်ကတိၤလၢနဘၣ် စံးဘၣ်ပှၤအံၣ်စရ့လးဖိလီၤ.
\p
\v 7 ဒီးစီၤမိၤရှ့ဟဲက့ၤ, ဒီးကိးန့ၢ်ပှၤဂီၢ်မုၢ်အသူၣ်က့အသး ပှၢ်, ဒီးပာ်ကယဲၢ်တၢ်ကတိၤအံၤ လၢယွၤမၤလိာ်အီၤ, လၢအမဲာ်ညါလီၤ.
\p
\v 8 ဒီးပှၤဂီၢ်မုၢ်စံးဆၢတၢ်တဘျီဃီ, ဒီးစံးဝဲဒၣ်, ကယဲၢ် တၢ်လၢယွၤစံးတၢ်န့ၣ်ပကမၤခဲလၢာ်လီၤ. ဒီးစီၤမိၤရှ့ ဆှၢထီၣ်ပှၤဂီၢ်မုၢ်အတၢ်ကတိၤဆူယွၤအအိၣ်လီၤ.
\p
\v 9 ဒီးယွၤစံးဘၣ်စီၤမိၤရှ့, ကွၢ်ကွၢ်, ယဟဲဆူနအိၣ်လၢ တၢ်အၢၣ်တီၣ်အပူၤ, ဒ်သိးပှၤဂီၢ်မုၢ်ကနၢ်ဟူယကတိၤ တၢ်ဒီးနၤ, ဒီးနာ်က့ၤစ့ၢ်ကီးနၤလီၤထူလီၤယိာ်လီၤ. ဒီး စီၤမိၤရှ့စံးဘၣ်က့ၤပှၤဂီၢ်မုၢ်အတၢ်ကတိၤလၢယွၤလီၤ.
\p
\v 10 ဒီးယွၤစံးဘၣ်စီၤမိၤရှ့, လဲၤဆူပှၤဂီၢ်မုၢ်အအိၣ်, ဒီးမၤ စီဆှံအီၤလၢ မုၢ်မဆါတနံၤအံၤ, ဒီးခဲဂီၤတနံၤတက့ၢ်. မ်အဆှုၣ်အကူအသိးတက့ၢ်.
\v 11 ဒီးအိၣ်ကတဲာ်ကတီၤ တၢ်လၢသၢနံၤတနံၤအဂီၢ်တက့ၢ်. အဂ့ၢ်ဒ်အံၤ, သၢနံၤ တနံၤန့ၣ်ယွၤကဟဲလီၤလၢ ပှၤဂီၢ်မုၢ်ခဲလၢာ်အမဲာ်ညါ ဆူကစၢၢ်စံၤနါအလိၤလီၤ.
\v 12 ဒီးနဘၣ်ကရၢတၢ်ဝးတရံး လၢပှၤဂီၢ်မုၢ်အဂီၢ်ဒီးစံး, ပလီၢ်သုသးလၢသုသုတလဲၤ ထီၣ်ဆူကစၢၢ်, လၢသုသုတထိးဘၣ်အဃၢၤန့ၣ်တဂ့ၤ. ဖဲဒၣ်ပှၤလၢ အထိးဘၣ်ကစၢၢ်တဂၤလၢ်လၢ်န့ၣ် သံဒီး ကသံလီၤ.
\v 13 တၢ်အစုတဘၣ်ထိးဘၣ်အီၤဘၣ်. အဂ့ၢ် ဒ်အံၤ, ကဘၣ်တၢ်ကွံာ်အီၤလၢလၢၢ်, မ့တမ့ၢ်ဘၣ်ဒီး ကဘၣ်တၢ်ခးဖျိသံအီၤသပှၢ်တၢၢ်လီၤ. ဆၣ်ဖိကီၢ်ဖိမ့ၢ် ဂ့ၤ, ပှၤကညီမ့ၢ်ဂ့ၤ, တမူဘၣ်ဘၣ်. ဒီးတုၤကွဲၤသီၣ် ထီထီကလဲာ်ဒီး, ကဟဲထီၣ်ဘူးဝဲဆူကစၢၢ်န့ၣ်လီၤ.
\p
\v 14 ဒီးစီၤမိၤရှ့လဲၤလီၤ လၢကစၢၢ်လိၤန့ၣ်ဆူပှၤဂီၢ်မုၢ်အ အိၣ်, ဒီးမၤစီဆှံပှၤဂီၢ်မုၢ်, ဒီးအဝဲသ့ၣ်ဆှုၣ်အကူအသိး လီၤ.
\v 15 ဒီးစံးဘၣ်ပှၤဂီၢ်မုၢ်န့ၣ်, ကတဲာ်ကတီၤသုသး လၢမုၢ်သၢနံၤတနံၤအဂီၢ်တက့ၢ်. ဒီးသုးဘူးသုသးဆူ သုမါအအိၣ်တဂ့ၤ.
\p
\v 16 ဒီးမုၢ်သၢနံၤတနံၤမုၢ်ဆ့ၣ်ထီၣ်န့ၣ်, တၢ်မၤအသးလၢ လီသီၣ်တဖၣ်ဒီးလီဝၢ်ဒံးအိၣ်ဝဲ, ဒီးတၢ်အၢၣ်တီၣ်လၢ ကစၢၢ်လိၤန့ၣ်, ဒီးကွဲၤအသီၣ်ဆူၣ်ဆူၣ်ကလဲာ်ဒီး, က ယဲၢ်ပှၤဂီၢ်မုၢ် လၢအအိၣ်လၢ သူၣ်ဒဲအလီၢ်ခဲလၢာ်န့ၣ် ကနိးကစုာ်လီၤ.
\p
\v 17 ဒီးစီၤမိၤရှ့ဒုးဟးထီၣ်ပှၤဂီၢ်မုၢ်လၢ သူၣ်ဒဲအလီၢ်ဒ်သိး အကသဂၢၢ်ယွၤ, ဒီးဆၢထၢၣ်ဝဲလၢကစၢၢ်အဖီလာ်န့ၣ် လီၤ.
\v 18 ဒီးကစၢၢ်စံၤနါအိၣ်ဒီးမ့ၣ်အူခုၣ်လၢအလိၤဒီဖျၢၣ် ညါလီၤ. အဂ့ၢ်ဒ်အံၤ, ယွၤဟဲလီၤလၢအလိၤလၢမ့ၣ်အူ ကျါ, ဒီးအခုၣ်ထီၣ်ဒ်ဖၣ်ကပူၤခုၣ်အသိးန့ၣ်, ဒီးကစၢၢ် ဟူးဝးဒီဖျၢၣ်ညါနးမးလီၤ.
\p
\v 19 ဒီးတၢ်မၤအသးလၢ ကွဲၤအသီၣ်လဲၤထီၣ်ဒီးဆူၣ်ထီၣ် နးမး, ဒီးစီၤမိၤရှ့ကတိၤတၢ်, ဒီးယွၤစံးဆၢအီၤလၢတၢ် အကလုၢ်လီၤ.
\v 20 ဒီးယွၤဟဲလီၤလၢကစၢၢ်စံၤနါအလိၤ လၢကစၢၢ်ဒီခိၣ်န့ၣ်, ဒီးယွၤကိးထီၣ်စီၤမိၤရှ့ဆူကစၢၢ် အဒီခိၣ်န့ၣ်, ဒီးစီၤမိၤရှ့လဲၤထီၣ်ဝဲလီၤ.
\p
\v 21 ဒီးယွၤစံးဘၣ်စီၤမိၤရှ့, လဲၤလီၤဒုးပလီၢ် ပှၤဂီၢ်မုၢ်အ သးတက့ၢ်. ကမၤဘၢၣ်ဖျိဘၣ်ဖုးတၢ်ဆူ ယွၤအအိၣ်ဒ် သိးအကကွၢ်တၢ်, ဒီးကသံဘၣ်ဖုး လၢအကျါအါဂၤ လီၤ.
\v 22 ဒီးမ်ပှၤလုၢ်တၢ်အဒိၣ်တဖၣ်လၢအဟဲဘူးစ့ၢ်ကီး ဒီးယွၤ, မၤစီဆှံအသးတက့ၢ်. ယွၤကမၤဖျိဆူၣ်ဘၣ်ဖုး တၢ်ဆူအအိၣ်လီၤ.
\p
\v 23 ဒီးစီၤမိၤရှ့စံးဘၣ်ယွၤ, ပှၤဟဲဆူကစၢၢ်စံၤနါ တသ့ ဘၣ်. အဂ့ၢ်ဒ်အံၤ, နအုၣ်နသးလၢပမဲာ်ညါဒီးစံး, ပာ်တၢ်ကရၢလၢကစၢၢ်, ဒီးပာ်စီဆှံအီၤတက့ၢ်န့ၣ်လီၤ.
\p
\v 24 ဒီးယွၤစံးဘၣ်အီၤ, လဲၤတ့ၢ်, က့ၤလီၤတက့ၢ်. ဒီးန ကဟဲက့ၤထီၣ်, နဲဒၣ်ဒီးစီၤအၤဟရိၣ် အိၣ်ဒီးနၤလီၤ. ဘၣ်ဆၣ်ဒီးဒ်သိးအကဟဲဆူယွၤအအိၣ်ဒီး, မ်ပှၤလုၢ် တၢ်အဒိၣ်ဒီးပှၤဂီၢ်မုၢ်အသုတမၤဘၢၣ်ဖျိတၢ်တဂ့ၤ. အ တၢ်ကမၤဖျိဆူၣ်ဘၣ်ဖုးတၢ်ဆူအအိၣ်လီၤ.
\p
\v 25 ဒီးစီၤမိၤရှ့က့ၤလီၤဆူပှၤဂီၢ်မုၢ်အအိၣ်, ဒီးစံၣ်တဲၤတဲ လီၤတၢ်လၢအီၤလီၤ.
\c 20
\cl ၂၀
\p
\v 1 ဒီးယွၤကတိၤ တၢ်ကတိၤအံၤခဲလၢာ်, ဒီးစံးဝဲဒၣ်,―
\p
\v 2-3 ယဲဒၣ်အံၤယမ့ၢ်ယွၤနကစၢ် လၢအဒုးဟးထီၣ်ကွံာ်နၤ လၢကီၢ်အဲၤကူပတူးအပူၤ, လၢပှၤကုၢ်ဖိအဟံၣ်ပူၤလီၤ. အိၣ်ဒီးကစၢ်အဂုၤအဂၤတဖၣ်လၢယမဲာ်ညါတဂ့ၤ.
\p
\v 4 တ့တၢ်ဂီၤတၢ်ဖီၣ်လၢနဂီၢ်တဂ့ၤ. တၢ်အိၣ်လၢမူခိၣ်ထး မ့ၢ်ဂ့ၤ, တၢ်အိၣ်လၢဟီၣ်ခိၣ်လာ်မ့ၢ်ဂ့ၤ, တၢ်အိၣ်လၢ ထံကျါလၢဟီၣ်ခိၣ်အဖီလာ်မ့ၢ်ဂ့ၤ, တ့အက့ၢ်အဂီၤလၢ နဂီၢ်နီတမံၤတဂ့ၤ.
\v 5 ဘါအီၤတဂ့ၤ. မၤအတၢ်တဂ့ၤ. အဂ့ၢ်ဒ်အံၤ, ယဲဒၣ်ယွၤနကစၢ်အံၤ, ယမ့ၢ်ကစၢ်လၢ အသးက့ၣ်တၢ်, လၢအဒုးအိၣ်သကိးပၢ်တဖၣ်အတၢ် ဒဲးဘးလၢဖိတဖၣ်တုၤလီၤလၢ ပှၤသးဟ့ယၤသၢစိၤတ စိၤ, ဒီးလၢလွံၢ်စိၤတစိၤ,
\v 6 ဒီးလၢအမၤဘျုးမၤဖှိၣ်ပှၤ ကထိသ့ၣ်တဖၣ်, ပှၤလၢအအဲၣ်ယၤဒီးတိၢ်န့ၢ်ယတၢ် မၤလိာ်တဖၣ်န့ၣ်လီၤ.
\p
\v 7 ပှ့ၤဘၣ်ယွၤနကစၢ်အမံၤ လၢတၢ်ကလီကလီတဂ့ၤ. အဂ့ၢ်ဒ်အံၤ, ပှၤလၢအပှ့ၤဘၣ်ယွၤအမံၤလၢတၢ်ကလီ ကလီန့ၣ်ယွၤတပာ်ဘၣ်အီၤလၢ အတၢ်ဒဲးဘးတအိၣ် ဘၣ်န့ၣ်ဘၣ်.
\p
\v 8 သ့ၣ်နီၣ်ထီၣ်မုၢ်အိၣ်ဘှံးအနံၤလၢ နကပာ်စီဆှံအီၤ အဂ့ၢ်န့ၣ်တက့ၢ်.
\v 9 နကမၤဘၣ်တၢ်ဃုနံၤ, ဒီးမၤနတၢ် မၤခဲလၢာ်လီၤ.
\v 10 မ့မ့ၢ်မုၢ်နွံနံၤတနံၤန့ၣ် မ့ၢ်ယွၤနကစၢ် အတၢ်အိၣ်ဘှံးအနံၤလီၤ. နဲဒၣ်ဂ့ၤ, နဖိခွါဂ့ၤ, နဖိမုၣ်ဂ့ၤ, နကုၢ်နပှၤပိာ်ခွါဂ့ၤ, နကုၢ်နပှၤပိာ်မုၣ်ဂ့ၤ, နဆၣ်ဖိကီၢ် ဖိအဒၢဂ့ၤ, ပှၤတခီဘီမုၢ်ဖိလၢအအိၣ်လၢနပဲတြီအပူၤ ဂ့ၤ, သုတမၤတၢ်မၤနီတမံၤတဂ့ၤ.
\v 11 အဂ့ၢ်ဒ်အံၤ, ဃု နံၤအတီၢ်ပူၤန့ၣ်ယွၤတ့လီၤမူခိၣ်, ဒီးဟီၣ်ခိၣ်, ပီၣ်လဲၣ်, ဒီးကယဲၢ်တၢ်အိၣ်လၢအဝဲသ့ၣ်တဖၣ်အပူၤ, ဒီးအိၣ်ဘှံး ဝဲလၢမုၢ်နွံနံၤတနံၤန့ၣ်လီၤ. မၤသးဒ်န့ၣ်ဒီးယွၤဆိၣ်ဂ့ၤ မုၢ်နွံနံၤတနံၤဒီးပာ်စီဆှံအီၤလီၤ.
\p
\v 12 ဒ်သိးနမုၢ်နံၤတဖၣ်ကထီထီၣ်လၢကီၢ်ပူၤ လၢယွၤန ကစၢ်ဟ့ၣ်လီၤနၤဒီး, ယူးယီၣ်နမိၢ်နပၢ်တက့ၢ်.
\p
\v 13 မၤသံတၢ်တဂ့ၤ.
\p
\v 14 အဲၣ်ဘၢမါအဲၣ်ဘၢဝၤတဂ့ၤ.
\p
\v 15 ဟုၣ်တၢ်တဂ့ၤ.
\p
\v 16 အုၣ်နသးကဘျံးကဘျၣ်လၢ ပှၤလၢနဃၢၤအဂ့ၢ်တ ဂ့ၤ.
\p
\v 17 သးကွံပှၤလၢနဃၢၤအဟံၣ်တဂ့ၤ. ပှၤလၢနဃၢၤအမါ ဂ့ၤ, အကုၢ်အပှၤပိာ်ခွါဂ့ၤ, အကုၢ်အပှၤပိာ်မုၣ်ဂ့ၤ, အဂီၤဖံးဂ့ၤ, အကသ့ၣ်ယီၤဂ့ၤ, ဖဲဒၣ်ပှၤလၢနဃၢၤအ တၢ်တမံၤမံၤဂ့ၤ, သုတသးကွံအီၤတဂ့ၤ.
\p
\v 18 ဒီးကယဲၢ်ပှၤဂီၢ်မုၢ်ခဲလၢာ်ထံၣ်ဘၣ်လီသီၣ်, ဒီးလီဝၢ် အဒံး, ဒီးကွဲၤအသီၣ်, ဒီးမ့ၣ်အူခုၣ်ထီၣ်ဝဲလၢကစၢၢ် လိၤန့ၣ်လီၤ. ဒီးတုၤပှၤဂီၢ်မုၢ်ထံၣ်ဘၣ်ဝဲဒီး, သုးအလီၢ်, ဒီးဆၢထၢၣ်လၢအယံၤလီၤ.
\v 19 ဒီးအဝဲသ့ၣ်စံးဘၣ်စီၤမိၤ ရှ့, ကတိၤနဲဒီးပှၤတက့ၢ်, ဒီးပကဒိကနၣ်လီၤ. မ့မ့ၢ် ယွၤတဂၤန့ၣ်မ်အသုတကတိၤတၢ်ဒီးပှၤတဂ့ၤ. ပကသံ ဘၣ်ဖုးလီၤ.
\p
\v 20 ဒီးစီၤမိၤရှ့စံးဘၣ်ပှၤဂီၢ်မုၢ်, ပျံၤတၢ်တဂ့ၤ, အဂ့ၢ်ဒ် အံၤ, ယွၤဟဲမၤကွၢ်သု, ဒ်သိးတၢ်ပျံၤအီၤကအိၣ်လၢ သုမဲာ်ညါ, လၢသုသုတမၤကမၣ်တၢ်တဂ့ၤလီၤ.
\p
\v 21 ဒီးပှၤဂီၢ်မုၢ်ဆၢထၢၣ်လၢအယံၤ, ဒီးစီၤမိၤရှ့သုးဘူး အသးဆူတၢ်အၢၣ်တီၣ်ခံးဖဲယွၤအိၣ်ဝဲလီၤ.
\p
\v 22 ဒီးယွၤစံးဘၣ်စီၤမိၤရှ့, နဘၣ်စံးဘၣ်ပှၤအံၣ်စရ့လးဖိ ဒ်အံၤ, သုထံၣ်ဘၣ်လံယကတိၤတၢ်ဒီးသု လၢမူခိၣ် လီၤ.
\v 23 တ့ကစၢ်စ့ဒီးယၤတဂ့ၤ. ဒီးတ့ကစၢ်ထူလၢသု ဂီၢ်တဂ့ၤ.
\p
\v 24 နဘၣ်မၤတၢ်လုၢ်လီၢ်လၢဟီၣ်ခိၣ်လၢယဂီၢ်, ဒီးနဘၣ် လုၢ်နတၢ်လုၢ်မ့ၣ်အူ, ဒီးနတၢ်လုၢ်မၤဃူမၤဖိးတၢ်, နသိ နမဲာ်တဲးလဲး, ဒီးနဂီၤဘုၣ်ဂီၤဖံးလၢအဖီခိၣ်လီၤ. ကယဲၢ် အလီၢ်ဖဲယပာ်တၢ်သ့ၣ်နီၣ်ထီၣ်က့ၤယမံၤတပူၤလၢ်လၢ် န့ၣ်, ယကဟဲဆူနအိၣ်, ဒီးဆိၣ်ဂ့ၤနၤလီၤ.
\p
\v 25 ဒီးနမ့ၢ်တ့န့ၢ်ယၤလၢ တၢ်လုၢ်လီၢ်လၢလၢၢ်ဒီး, မၤ အီၤလၢလၢၢ်စိးပျၤအသးတဂ့ၤ. အဂ့ၢ်ဒ်အံၤ, နမ့ၢ်ယူာ် ထီၣ်နနီၣ်တ့တၢ်လၢအလိၤဒီး, နမၤဘၣ်အၢအီၤလီၤ.
\p
\v 26 ဒီးနတဘၣ်ထီၣ်ဘၣ် ယတၢ်လုၢ်လီၢ်လၢဃီဘၣ်. ဒ် သိးနတၢ်အိၣ်ဘ့ၣ်ဆ့ အသုတအိၣ်ဖျါလၢအဖီခိၣ်န့ၣ် တဂ့ၤလီၤ.
\c 21
\cl ၂၁
\p
\v 1 ဒီးအဝဲအံၤမ့ၢ်တၢ်စံၣ်ညီၣ်တဖၣ်လၢ နဘၣ်ပာ်လၢ အမဲာ်ညါလီၤ.
\v 2 နမ့ၢ်ပှ့ၤကုၢ်ပှၤဧ့ၤဘြံတဂၤဒီး, ဃုနံၣ်ဘၣ်မၤနတၢ်, ဒီးနွံနံၣ်တနံၣ်န့ၣ်ကဟးထီၣ်ထူၣ်ဖျဲးကလီကလီလီၤ.―
\p
\v 3 မ့ၢ်ဟဲအကစၢ်ဒၣ်ဝဲတဂၤဧိၤဒီး, ကဟးထီၣ်အကစၢ်ဒၣ် ဝဲတဂၤဧိၤလီၤ. မ့ၢ်အိၣ်ဒီးအမါဒီး, ကဟးထီၣ်ဒီးအမါ အိၣ်ဒီးအီၤလီၤ.
\v 4 အကစၢ်မ့ၢ်ဟ့ၣ်လီၤအီၤလၢအမါ, ဒီး အဝဲဒၣ်မ့ၢ်ဆံးစၢ်န့ၢ်တ့ၢ်အီၤလၢ ဖိမုၣ်ဖိခွါဒီး, အမါဒီး အဖိကမ့ၢ်ဒၣ်ဝဲအကစၢ်အတၢ်, ဒီးပှၤတဂၤန့ၣ်ကဟး ထီၣ်အကစၢ်ဒၣ်ဝဲတဂၤဧိၤလီၤ.
\p
\v 5 ဒီးကုၢ်တဂၤန့ၣ်မ့ၢ်စံးတီတီ, ယအဲၣ်ယကစၢ်, ယမါ, ဒီးယဖိတဖၣ်, ယတဟးထီၣ်ထူၣ်ဖျဲးဘၣ်န့ၣ်ဒီး,
\v 6 အ ကစၢ်ဘၣ်ဆှၢအီၤဆူယွၤအအိၣ်, ဒီးတြဲၤမ့ၢ်ဂ့ၤ, ကျဲ စၢၤအထူၣ်မ့ၢ်ဂ့ၤ, ဘၣ်ဆှၢအီၤစ့ၢ်ကီးဖဲန့ၣ်, ဒီးအက စၢ်ဘၣ်ပျံာ်ဖျိအနၢ်လၢထးပျံာ်, ဒီးဘၣ်မၤအတၢ်လီၤထူ လီၤယိာ်လီၤ.
\p
\v 7 ဒီးပှၤမ့ၢ်ဆါကွံာ်အဖိမုၣ် ဒ်သိးအကကဲထီၣ်ကုၢ်မုၣ် ဒီး, အဝဲဒၣ်တဘၣ်ဟးထီၣ်ကွံာ်ဘၣ်ဒ်ကုၢ်ပိာ်ခွါဟး ထီၣ်ကွံာ်အသိးန့ၣ်ဘၣ်.
\v 8 မ့ၢ်တဘၣ်ဘၣ်အကစၢ်လၢ အအဲၣ်တီအီၤတဂၤအသးဒီး, ဘၣ်ပျဲတၢ်ပှ့ၤက့ၤအီၤ လီၤ. ဒ်သိးအကဆါကွံာ်အီၤဆူပှၤတခီဘီမုၢ်ဖိဒီး, အစိ အကမီၤတအိၣ်ဘၣ်, မၤတ့ၢ်အီၤဒီးလီတၢ်လီၤ.
\p
\v 9 ဒီးမ့ၢ်အဲၣ်တီအီၤဒီးအဖိခွါဒီး, ဘၣ်မၤအီၤဒ်တၢ်စံၣ် ညီၣ်ဖိမုၣ်တဖၣ်အသိးန့ၣ်လီၤ.
\v 10 မ့ၢ်ဟံးန့ၢ်အမါတဂၤ ဒၣ်ဒီး, တဘၣ်မၤစှၤလီၤဘၣ်အတၢ်အီၣ်တၢ်အီ, အကူ အသိး, ဒီးတၢ်ကြၢးဒီးမါန့ၣ်ဘၣ်.
\v 11 ဒီးမ့ၢ်တမၤဘၣ် အီၤလၢတၢ်သၢမံၤန့ၣ်ဒီး, တလိးက့ၤစ့ဘၣ်ဒီး, ကဟး ထီၣ်ထူၣ်ဖျဲးဝဲလီၤ.
\p
\v 12 ပှၤလၢအကျီပှၤကညီတဂၤဂၤတုၤအသံန့ၣ် ကဘၣ် တၢ်မၤသံအီၤသပှၢ်တၢၢ်လီၤ.
\v 13 ဒီးပှၤလၢအတအိၣ်ခိး ဘၣ်, ဒီးယွၤဟ့ၣ်အီၤလၢအစုပူၤဒီး, ယကပာ်တၢ်အ လီၢ်လၢနဂီၢ်ဖဲအကဃ့ၢ်ဆူအအိၣ်လီၤ.
\v 14 မ့မ့ၢ်ပှၤမ့ၢ်ပာ်ထီၣ်ထီအသးလၢ ပှၤလၢအဃၢၤအဖီခိၣ်ဒ်သိးအကမၤသံအီၤဒီးလီတၢ်ဒီး, နဘၣ်ဟံးန့ၢ်အီၤလၢယတၢ်လုၢ်လီၢ်အအိၣ်ဒၣ်လဲာ်, ဒ်သိးအကသံလီၤ.―
\p
\v 15 ဒီးပှၤလၢအတီၢ်အမိၢ်အပၢ်တဂၤန့ၣ် ကဘၣ်တၢ်မၤသံ အီၤသပှၢ်တၢၢ်လီၤ.
\p
\v 16 ဒီးပှၤလၢအဟုၣ်န့ၢ်ပှၤကညီ, ဒီးဆါကွံာ်အီၤ, မ့တ မ့ၢ်ဘၣ်ဒ်န့ၣ်, တၢ်မ့ၢ်ထံၣ်န့ၢ်အီၤလၢအစုပူၤဒီး, အဝဲ တဂၤန့ၣ်ကဘၣ်တၢ်မၤသံအီၤသပှၢ်တၢၢ်လီၤ.
\p
\v 17 ဒီးပှၤလၢအဆိၣ်အၢအမိၢ်အပၢ်တဂၤန့ၣ် ကဘၣ်တၢ် မၤသံအီၤသပှၢ်တၢၢ်လီၤ.
\p
\v 18 ဒီးပှၤမ့ၢ်အ့ၣ်လိာ်အသး, ဒီးပှၤတဂၤမ့ၢ်ထံးဘၣ်ပှၤ လၢအဃၢၤလၢလၢၢ်မ့ၢ်ဂ့ၤ, မ့ၢ်ထိဘၣ်အီၤလၢစုခိၣ်မ့ၢ် ဂ့ၤ, ဒီးပှၤတဂၤန့ၣ်တသံဘၣ်, ဒီးလီၤဃံၤလၢအလီၢ် မံ,
\v 19 ဒီးမ့ၢ်ဂဲၤဆၢထၢၣ်က့ၤ, ဒီးလဲၤထီၣ်ဆူခိဒီးအနီၣ် ထိးဘိဒီး, ပှၤလၢအထံးတၢ်တဂၤန့ၣ် ကပူၤဖျဲးလီၤ. ဘၣ်ဆၣ်ဒီးဘၣ်လိးက့ၤတၢ်လၢ အတၢ်မၤဆိကတီၢ် အဃိ, ဒီးဘၣ်ဒုးမၤဘျါအီၤသပှၢ်တၢၢ်လီၤ.
\p
\v 20 ဒီးပှၤမ့ၢ်တီၢ်အကုၢ်ပိာ်ခွါအကုၢ်ပိာ်မုၣ်, လၢနီၣ်တီၢ်, ဒီးမ့ၢ်သံလၢအစုဖီလာ်ဒီး, တၢ်ကမၤဆၢတၢ်သပှၢ်တၢၢ် လီၤ.
\v 21 ဘၣ်ဆၣ်ဒီးမ့ၢ်အိၣ်ဒံးတနံၤခံနံၤဒီး, တဘၣ်ဘၣ် တၢ်မၤဆၢအီၤဘၣ်. အဂ့ၢ်ဒ်အံၤ, အဝဲဒၣ်မ့ၢ်အစ့လီၤ.
\p
\v 22 ဒီးပှၤကညီမ့ၢ်တီၢ်လိာ်အသးဒီး ဘၣ်ပိာ်မုၣ်လၢအဒၢ ထီၣ်, ဒီးအဟုးဟးဂီၤ, ဒီးတဘၣ်လၢၤတၢ်နီတမံၤဘၣ် ဒီး, ကလိးစ့သပှၢ်တၢၢ်ဒ်သိးပိာ်မုၣ်အဝၤကပာ်လၢအ လိၤအသိး, ဒီးဘၣ်ဟ့ၣ်လီၤတၢ်ဖဲဒၣ်ပှၤစံၣ်ညီၣ်ကွီၢ်အ သးလီၤ.
\v 23 ဒီးပိာ်မုၣ်မ့ၢ်ဘၣ်တၢ်တမံၤမံၤဒီး, နဘၣ် ဟ့ၣ်သးလၢသးအဂီၢ်,
\v 24 မဲာ်လၢမဲာ်အဂီၢ်, မဲလၢမဲအ ဂီၢ်, စုလၢစုအဂီၢ်, ခီၣ်လၢခီၣ်အဂီၢ်,
\v 25 ကိၢ်ဃၢၣ်အ လီၢ်လၢကိၢ်ဃၢၣ်အလီၢ်အဂီၢ်, တၢ်ဘၣ်တူာ်လၢတၢ် ဘၣ်တူာ်အဂီၢ်, တီၢ်အလီၢ်လၢတီၢ်အလီၢ်အဂီၢ်လီၤ.
\p
\v 26 ဒီးပှၤမ့ၢ်တီၢ် အကုၢ်ပိာ်ခွါအမဲာ်, အကုၢ်ပိာ်မုၣ်အ မဲာ်, ဒီးမၤဟးဂီၤအီၤဒီး, ဘၣ်ပျၢ်အီၤလၢအမဲာ်အဃိ လီၤ.
\v 27 ဒီးမ့ၢ်မၤပိာ်ကွံာ်အကုၢ်ပိာ်ခွါအမဲ, အကုၢ်ပိာ် မုၣ်အမဲဒီး, ဘၣ်ပျၢ်အီၤလၢအမဲအဃိလီၤ.
\p
\v 28 ဒီးဂီၤဖံးမ့ၢ်ဘျၢၣ်ပိာ်မုၣ်ဂ့ၤ, ပိာ်ခွါဂ့ၤ, ဒီးမ့ၢ်သံဒီး, ကဘၣ်တၢ်ကွံာ်သံအီၤလၢလၢၢ်သပှၢ်တၢၢ်, ဒီးပှၤတ ဘၣ်အီၣ်ဘၣ်အညၣ်ဘၣ်. မ့မ့ၢ်ဂီၤဖံးအကစၢ်န့ၣ်ကပူၤ ဖျဲးလီၤ.
\v 29 ဘၣ်ဆၣ်ဒီးဂီၤဖံးန့ၣ် မ့ၢ်ဘျၢၣ်တၢ်မဟါမ ဟိဒီးပှၤဘိးဘၣ်သ့ၣ်ညါအကစၢ်, ဒီးအဝဲတကွၢ်ဘၣ် အီၤ, ဒီးဂီၤဖံးမၤသံတ့ၢ်ပိာ်မုၣ်ဂ့ၤ, ပိာ်ခွါဂ့ၤဒီး, ဂီၤဖံး ကဘၣ်တၢ်ကွံာ်သံအီၤလၢလၢၢ်, ဒီးအကစၢ်ကဘၣ် တၢ်မၤသံစ့ၢ်ကီးအီၤလီၤ.
\v 30 ဒီးတၢ်မ့ၢ်ပာ်တၢ်မၤပူၤဖျဲးလၢ အဂီၢ်ဒီး, ဘၣ်ဟ့ၣ်အသးအပှ့ၤဖဲဒၣ်တၢ်ပာ်လၢအလိၤ ခဲလၢာ်လီၤ.
\v 31 မ့ၢ်ဘျၢၣ်တ့ၢ်ဖိခွါတဂၤမ့ၢ်ဂ့ၤ, ဖိမုၣ်တဂၤ မ့ၢ်ဂ့ၤ, ဒ်တၢ်စံၣ်ညီၣ်အံၤအသိးန့ၣ်, ပှၤဘၣ်မၤအီၤလီၤ.
\p
\v 32 ဂီၤဖံးမ့ၢ်ဘျၢၣ်တၢ်အကုၢ်ပိာ်ခွါ, တၢ်အကုၢ်ပိာ်မုၣ် ဒီး, ဘၣ်ဟ့ၣ်လီၤအကစၢ်န့ၣ်လၢစ့သၢဆံလီၤ. ဒီးဂီၤ ဖံးကဘၣ်တၢ်ကွံာ်အီၤလၢလၢၢ်လီၤ.
\p
\v 33 ဒီးပှၤမ့ၢ်အိးထီၣ်တၢ်ပူၤမ့ၢ်ဂ့ၤ, ပှၤမ့ၢ်ခူၣ်တၢ်ပူၤမ့ၢ်ဂ့ၤ, ဒီးတကျၢၢ်ဘၢဃာ်ဘၣ်, ဒီးဂီၤဖံးမ့ၢ်ဂ့ၤ, ကသ့ၣ်ယီၤ မ့ၢ်ဂ့ၤ, မ့ၢ်လီၤတဲာ်လၢအပူၤဒီး,
\v 34 တၢ်ပူၤအကစၢ်ဘၣ် ဟ့ၣ်တၢ်ထဲသိးသိး, ဘၣ်ဟ့ၣ်က့ၤစ့လၢတၢ်တဒုအက စၢ်, ဒီးတၢ်အစိၣ်န့ၣ်ကကဲထီၣ်အတၢ်ဒၣ်ဝဲလီၤ.
\p
\v 35 ဒီးပှၤတဂၤအဂီၤဖံးမ့ၢ်ဘျၢၣ်ပှၤတဂၤဒၣ်အဂီၤဖံး, ဒီး မ့ၢ်သံဝဲဒီး, အဝဲသ့ၣ်တဖၣ်ဘၣ်ဆါကွံာ်ဂီၤဖံးလၢအမူ ဒံးတဒု, ဒီးနီၤဖးစ့အဆၢ, ဒီးဘၣ်နီၤဖးတၢ်အစိၣ်န့ၣ် စ့ၢ်ကီးလီၤ.
\v 36 ဘၣ်ဆၣ်ဒီးပှၤမ့ၢ်သ့ၣ်ညါလၢဂီၤဖံးဘျၢၣ် တၢ်လၢမဟါမဟိ, ဒီးအကစၢ်တကွၢ်ဘၣ်အီၤဒီး, ဘၣ် ဟ့ၣ်တၢ်ထဲသိးသိးလၢလၢပှဲၤပှဲၤ သပှၢ်တၢၢ်လၢဂီၤဖံး တဒုအဂီၢ်, ဒီးတၢ်အစိၣ်န့ၣ်ကကဲထီၣ်အတၢ်ဒၣ်ဝဲလီၤ.
\c 22
\cl ၂၂
\p
\v 1 ဂီၤဖံးတဒုဂ့ၤဂ့ၤ, သိတဒုဂ့ၤဂ့ၤ, ပှၤမ့ၢ်ဟုၣ်ဝဲ, ဒီးမၤ သံအီၤမ့ၢ်ဂ့ၤ, ဆါကွံာ်အီၤမ့ၢ်ဂ့ၤ, ဘၣ်ဟ့ၣ်က့ၤဂီၤဖံး ယဲၢ်ဒုလၢဂီၤဖံးတဒုအဂီၢ်, ဒီးသိလွံၢ်ဒုလၢသိတဒုအ ဂီၢ်လီၤ.
\p
\v 2 ပှၤဟုၣ်တၢ်မ့ၢ်ဘၣ်တၢ်ထံၣ်န့ၢ်အီၤလၢအဘၢၣ်ဖျိတၢ် အဖၢမုၢ်, ဒီးဘၣ်တၢ်ကျီကွံာ်အီၤဒီးသံဝဲဒီး, တၢ်သွံၣ် တအိၣ်ဘၣ်လၢအဃိဘၣ်.
\v 3 မုၢ်မ့ၢ်ဟဲထီၣ်န့ၢ်အီၤဒီး, တၢ်သွံၣ်ကအိၣ်လၢအဃိလီၤ. ကြၢးဟ့ၣ်တၢ်ထဲသိးသိး လၢလၢပှဲၤပှဲၤလီၤ. အတၢ်မ့ၢ်တအိၣ်ဘၣ်ဒီး, ကဘၣ် တၢ်ဆါကွံာ်အီၤလၢအဟုၣ်တၢ်အဃိလီၤ.
\p
\v 4 တၢ်မ့ၢ်ထံၣ်န့ၢ်တၢ်လၢအဟုၣ်ဝဲသမူဒံးလၢအစုပူၤသ ပှၢ်တၢၢ်ဒီး, ဂီၤဖံးမ့ၢ်ဂ့ၤ, ကသ့ၣ်ယီၤမ့ၢ်ဂ့ၤ, သိမ့ၢ်ဂ့ၤ, ဘၣ်ဟ့ၣ်က့ၤတၢ်ခံစးလီၤ.
\p
\v 5 ပှၤမ့ၢ်ဒုးအီၣ်စံာ်လီၢ်မ့ၢ်ဂ့ၤ, စပံးလီၢ်မ့ၢ်ဂ့ၤ, ဒီးဒုးနုာ် အဆၣ်ဖိကီၢ်ဖိလၢအပူၤ, ဒီးဒုးအီၣ်ဝဲလၢပှၤဂၤအစံာ် လီၢ်ဒီး, လၢတၢ်ဂ့ၤကတၢၢ်လၢအစံာ်ဒၣ်ဝဲအပူၤ, ဒီး လၢတၢ်ဂ့ၤကတၢၢ်လၢ အစပံးလီၢ်ဒၣ်ဝဲအပူၤန့ၣ်ဘၣ် ဟ့ၣ်က့ၤလီၤ.
\p
\v 6 မ့ၣ်အူကဲၤထီၣ်ဒီးဘၣ်လၢတၤဆှုၣ်တၤမဲ, ဒီးဘုက ဒိၣ်ပာ်ဖှိၣ်တၢ်မ့ၢ်ဂ့ၤ, ဘုတကူးဒံးဘၣ်မ့ၢ်ဂ့ၤ, စံာ်မ့ၢ်ဂ့ၤ, မ့ၣ်အူမ့ၢ်အီၣ်ကွံာ်အီၤဒီး, ပှၤလၢအဆိၣ်ကဲၤမ့ၣ်အူတ ဂၤန့ၣ်, ကဘၣ်ဟ့ၣ်တၢ်ထဲသိးသိးလၢလၢပှဲၤပှဲၤလီၤ.
\p
\v 7 ပှၤမ့ၢ်ပာ်ဒီးပှၤလၢအဃၢၤ, စ့မ့ၢ်ဂ့ၤ, တၢ်ဖိတၢ်လံၤ မ့ၢ်ဂ့ၤ, ဒ်သိးအကကွၢ်အီၤ, ဒီးပှၤမ့ၢ်ဟုၣ်န့ၢ်အီၤလၢပှၤ တဂၤန့ၣ်အဟံၣ်ပူၤဒီး, တၢ်မ့ၢ်ထံၣ်န့ၢ်ပှၤဟုၣ်တၢ်တဂၤ န့ၣ်ဒီး, ဘၣ်ဟ့ၣ်က့ၤတၢ်ခံစးလီၤ.
\v 8 တၢ်မ့ၢ်တထံၣ် န့ၢ်ဘၣ်ပှၤဟုၣ်တၢ်ဘၣ်ဒီး, ဟံၣ်ကစၢ်ဘၣ်ဟဲဆူယွၤ အအိၣ်, မ့ၢ်အတယူာ်ထီၣ်ဘၣ်အစုဆူပှၤလၢအဃၢၤ အတၢ်ဖိတၢ်လံၤဧါန့ၣ်အဂ့ၢ်လီၤ.
\p
\v 9 လၢကယဲၢ်တၢ်မၤကမၣ်တၢ်အဂ့ၢ်, လၢဂီၤဖံးအဃိမ့ၢ် ဂ့ၤ, လၢကသ့ၣ်ယီၤအဃိမ့ၢ်ဂ့ၤ, လၢသိအဃိမ့ၢ်ဂ့ၤ, လၢ တၢ်ကူတၢ်သိးအဃိမ့ၢ်ဂ့ၤ, လၢကယဲၢ်တၢ်လၢအဟါ မၢ်လၢပှၤစံးလၢသါတၢ်အဃိမ့ၢ်ဂ့ၤ, ပှၤခံဂၤအကွီၢ်ဘၣ် ဟဲဆူယွၤအအိၣ်လီၤ. ပှၤလၢယွၤကစံၣ်ညီၣ်ဃၣ်အီၤ တဂၤန့ၣ် ဘၣ်ဟ့ၣ်က့ၤပှၤလၢအဃၢၤလၢတၢ်ခံစးလီၤ.
\v 10 ကသ့ၣ်ယီၤမ့ၢ်ဂ့ၤ, ဂီၤဖံးမ့ၢ်ဂ့ၤ, သိမ့ၢ်ဂ့ၤ, ဖဲဒၣ်ဆၣ်ဖိကီၢ်ဖိတဒုဒုမ့ၢ်ဂ့ၤ, ပှၤမ့ၢ်ပာ်လၢပှၤလၢအဃၢၤအစုပူၤဒ်သိးအကကွၢ်အီၤဒီး, သံဝဲမ့ၢ်ဂ့ၤ, ဘၣ်ထံးမ့ၢ်ဂ့ၤ, တၢ်ဖီၣ်န့ၢ်အီၤမ့ၢ်ဂ့ၤ, ပှၤမ့ၢ်တထံၣ်ဘၣ်နီတဂၤဘၣ်ဒီး,―
\p
\v 11 တၢ်ဆိၣ်ဘၣ်ဃးဒီးယွၤကအိၣ်လၢ ပှၤခံဂၤအဘၢၣ်စၢၤ လၢအတယူာ်ထီၣ်ဘၣ်အစုဆူ ပှၤလၢအဃၢၤအတၢ်ဖိ တၢ်လံၤဘၣ်, ဒီးအကစၢ်ဘၣ်တူၢ်လိာ်ဝဲ, ဒီးအဝဲတဂၤ န့ၣ်တဘၣ်ဟ့ၣ်က့ၤတၢ်လၢအဂီၢ်ဘၣ်.
\v 12 တၢ်မ့ၢ်ဟုၣ် န့ၢ်အီၤသပှၢ်တၢၢ်ဒီး, ဘၣ်ဟ့ၣ်တၢ်ထဲသိးသိး, လၢ အကစၢ်န့ၣ်လီၤ.
\v 13 မ့ၢ်ဘၣ်ယာ်ကွံာ်ဝဲသပှၢ်တၢၢ်ဒီး, မ် အဟဲစိာ်အစိၣ်လၢတၢ်အုၣ်အသးအဂီၢ်တက့ၢ်. ဒီးတ ဘၣ်ဟ့ၣ်က့ၤတၢ်လၢအဘၣ်ယာ်အဃိဘၣ်.
\p
\v 14 ဒီးပှၤမ့ၢ်လိၢ်တၢ်လၢပှၤလၢအဃၢၤဒီး, ဘၣ်ထံးမ့ၢ် ဂ့ၤ, သံဝဲမ့ၢ်ဂ့ၤ, အကစၢ်တအိၣ်ဘၣ်ဒီးအီၤဘၣ်ဒီး, ဘၣ်ဟ့ၣ်က့ၤတၢ်ထဲသိးသိးလၢလၢပှဲၤပှဲၤလီၤ.
\v 15 မ့မ့ၢ်အ ကစၢ်မ့ၢ်အိၣ်ဒီးအီၤဒီး, တဘၣ်ဟ့ၣ်က့ၤတၢ်လၢအဂီၢ် ဘၣ်. မ့ၢ်တၢ်ဒိးလဲအသးဒီး, ဟဲဝဲလၢအဘူးအလဲအ ဂီၢ်လီၤ.
\p
\v 16 ဒီးပှၤမ့ၢ်ကလံာ်ပိာ်မုၣ်လိၣ်ဘိလၢအတဘၣ်တၢ်အဲၣ် တီအီၤတဂၤ, ဒီးမံဃုာ်ဒီးအီၤဒီး, အဝဲဒၣ်ဘၣ်ပှ့ၤအီၤ လၢအမါအဂီၢ်သပှၢ်တၢၢ်လီၤ.
\v 17 ဒ်သိးအကဟ့ၣ်အီၤ လၢအမါန့ၣ်အပၢ်မ့ၢ်ဂ့ၢ်လိာ်ဝဲသပှၢ်တၢၢ်ဒီး, ဘၣ်လိး စ့လီၤတယၢၢ်ပှဲၤသိးသိးဒီးပိာ်မုၣ်လိၣ်ဘိအပူၤန့ၣ်လီၤ.
\p
\v 18 ပိာ်မုၣ်လၢအမၤကဒါပမဲာ်န့ၣ် ဒုးမူအီၤတဂ့ၤ.
\p
\v 19 ဖဲဒၣ်ပှၤလၢအမံဃုာ်ဒီးဆၣ်ဖိကီၢ်ဖိတဂၤလၢ်လၢ်န့ၣ် ကဘၣ်တၢ်မၤသံအီၤသပှၢ်တၢၢ်လီၤ.
\p
\v 20 ပှၤလၢအလုၢ်တၢ်လၢ ကစၢ်တဂၤဂၤ လၢအတမ့ၢ် ဘၣ်ယွၤတဂၤန့ၣ်, ကဘၣ်တၢ်မၤဟးဂီၤကွံာ်အီၤသပှၢ် တၢၢ်လီၤ.
\p
\v 21 ပှၤတခီဘီမုၢ်ဖိန့ၣ်, မၤအၢမၤသီအီၤတဂ့ၤ. မၤအၢ မၤနးအီၤတဂ့ၤ. အဂ့ၢ်ဒ်အံၤ, သုမ့ၢ်တ့ၢ်ပှၤတခီဘီမုၢ် ဖိလၢကီၢ်အဲၤကူပတူးအပူၤလီၤ.
\p
\v 22 ပှၤမုၣ်ကမဲမ့ၢ်ဂ့ၤ, ပှၤဖိၣ်ဃဲမ့ၢ်ဂ့ၤ, မၤနးမၤဖှီၣ်အီၤ တဂ့ၤ.
\v 23 နမ့ၢ်မၤနးမၤဖှီၣ်အီၤတမံၤမံၤ, ဒီးမ့ၢ်ကိးထီၣ် ယၤတစဲးဧိၤဒီး, ယကဒိကနၣ် အကိးထီၣ်တၢ်သပှၢ် တၢၢ်လီၤ.―
\p
\v 24 ဒီးယသးထီၣ်ကကဲၤထီၣ်, ဒီးယကမၤသံသုလၢနး, ဒီးသုမါကကဲထီၣ်မုၣ်ကမဲ, ဒီးသုဖိကကဲထီၣ်ဖိၣ်ဃဲ န့ၣ်လီၤ.
\p
\v 25 နမ့ၢ်ဒုးလိၢ်စ့လၢယပှၤဂီၢ်မုၢ်, ပှၤဖှီၣ်ဖိအိၣ်ဒီးနၤဒီး, ကဲထီၣ်လၢအဂီၢ်ဒ်ပှၤလၢအဟံးန့ၢ်စ့အအ့ၣ်တဂ့ၤ. ပာ် စ့အအ့ၣ်လၢအလိၤတဂ့ၤ.
\p
\v 26 နမ့ၢ်ဟံးကီၤဃာ်ပှၤလၢနဃၢၤအယၣ်ဒီး, တုၤမုၢ်လီၤ နုာ်ဒီး, နဘၣ်ဟ့ၣ်က့ၤအီၤလီၤ.
\v 27 အဂ့ၢ်ဒ်အံၤ, တၢ် လုးဘၢအသးန့ၣ်မ့ၢ်ထဲအဝဲန့ၣ်ဧိၤလီၤ. မ့ၢ်အကူအသိး လၢအဖံးအဂီၢ်လီၤ. ကမံလၢမနုၤတမံၤလဲၣ်. ဒီးတုၤ အကိးထီၣ်ယၤဒီး, တၢ်ကမၤအသးလၢယကဒိကနၣ် လီၤ. အဂ့ၢ်ဒ်အံၤ, ယဲဒၣ်အံၤယဟ့ၣ်ဘျုးဟ့ၣ်ဖှိၣ်လီၤ.
\p
\v 28 ဒုၣ်ဒွဲၣ်ကစၢ်တဂ့ၤ. ဆိၣ်အၢနပှၤဂီၢ်မုၢ် အပဒိၣ်တ ဂ့ၤ.
\v 29 ဒ်သိးနကမၤဘူၣ်တၢ်လၢ နတၤသၣ်မံအဃိအတၢ်လၢတၢ်ပှဲၤဒီးလၢနစပံးထံနသိအဆိန့ၣ်ဒီး, သုးနံၤသုးသီတဂ့ၤ. နဖိခွါဝဲၢ်ကိတဂၤန့ၣ် နဘၣ်ဟ့ၣ်ယၤလီၤ.―
\p
\v 30 ဒ်န့ၣ်အသိး နဘၣ်မၤဒီးနဂီၤဖံးဒီးနသိတဖၣ်လီၤ. နွံနံၤ ကအိၣ်ဒီးအမိၢ်, ဒီးဃိးနံၤတနံၤန့ၣ်နဘၣ်ဟ့ၣ်အီၤလၢ ယၤလီၤ.
\p
\v 31 ဒီးသုဘၣ်ကဲထီၣ်ပှၤစီဆှံလၢယဂီၢ်လီၤ. တၢ်ညၣ်လၢ ဆၣ်ဖိကီၢ်ဖိအ့ၣ်ဖှီအီၤန့ၣ်အီၣ်တဂ့ၤ. ကွံာ်တ့ၢ်ကွံာ်အီၤ ဆူထွံၣ်အအိၣ်တက့ၢ်.
\c 23
\cl ၂၃
\p
\v 1 မၤဟူထီသါလီၤတၢ်ကစီၣ် ကဘျံးကဘျၣ်တဂ့ၤ. ပာ်နစုဒီးပှၤတတီတလိၤ ဒ်သိးနကကဲထီၣ်ပှၤအုၣ်အ သးလၢလီတၢ်တဂ့ၤ.
\p
\v 2 ပိာ်ပှၤအါဂၤအခံ လၢတၢ်မၤအၢအပူၤန့ၣ်တဂ့ၤ, စံး ဆၢတၢ်လၢတၢ်အကွီၢ်ထွဲပှၤအါဂၤအခံ လၢတၢ်ဘိးက မၣ်တၢ်အပူၤတဂ့ၤ.
\p
\v 3 ကွၢ်မဲာ်ပှၤဘၣ်ဖှီၣ်ဘၣ်ယာ်လၢအကွီၢ်ပူၤန့ၣ်တဂ့ၤ.
\p
\v 4 နမ့ၢ်ဘၣ်သဃိာ်ဒီးနဒုၣ်နဒါအဂီၤဖံးဂ့ၤ, အကသ့ၣ် ယီၤဂ့ၤဟးဖျိးကျဲဒီး, ဒုးဟဲက့ၤကဒါက့ၤအီၤဆူအအိၣ် သပှၢ်တၢၢ်တက့ၢ်.
\p
\v 5 နမ့ၢ်ထံၣ်ဘၣ်ပှၤလၢအသးဟ့နၤတဂၤအကသ့ၣ်ယီၤ ကိာ်လီၤလၢအဝံတၢ်အဖီလာ်ဒီး, နသးတအိၣ်မၤစၢၤ ဘၣ်အီၤဘၣ်ဒီး, အိၣ်တဂ့ၤ, မၤစၢၤအီၤသပှၢ်တၢၢ် တက့ၢ်.
\p
\v 6 ဘိးဃၣ်နပှၤဖှီၣ်ဖိယာ်ဖိ အတၢ်စံၣ်ညီၣ်ဘၣ်ဃးဒီး အကွီၢ်တဂ့ၤ.
\p
\v 7 အိၣ်ယံၤဒီးတၢ်တမ့ၢ်တတီဘၣ်န့ၣ်တက့ၢ်. ဒီးမၤသံ ပှၤလၢအတၢ်ဒဲးဘးတအိၣ်ဘၣ်, ပှၤအတီအလိၤန့ၣ်တ ဂ့ၤ. အဂ့ၢ်ဒ်အံၤ, ယတပာ်တီဘၣ်ပှၤအအၢန့ၣ်ဘၣ်.
\p
\v 8 ဒီးဟံးန့ၢ်တၢ်ခိၣ်ဖးတဂ့ၤ. အဂ့ၢ်ဒ်အံၤ, တၢ်ခိၣ်ဖး မၤဘျီၣ်မဲာ်ပှၤလၢအမဲာ်ဆးတဖၣ်အသး, ဒီးမၤတလံာ် ပှၤအတီအလိၤတဖၣ်အတၢ်ကတိၤလီၤ.
\p
\v 9 ဒီးမၤနးမၤဖှီၣ်ပှၤတခီဘီမုၢ်ဖိတဂ့ၤ. အဂ့ၢ်ဒ်အံၤ, သု သ့ၣ်ညါပှၤတခီဘီမုၢ်ဖိအသးလီၤ. သုမ့ၢ်တခီဘီမုၢ်ဖိ လၢအဲၤကူပတူးအပူၤလီၤ.
\p
\v 10 ဒီးနဘၣ်ဖှံတၢ်လၢနဟီၣ်ခိၣ်ဃုနံၣ်, ဒီးထၢပာ်ဖှိၣ်အ တၤသၣ်လီၤ.
\v 11 မ့မ့ၢ်နွံနံၣ်တနံၣ်န့ၣ်, နဘၣ်ဒုးအိၣ်ဘှံး အီၤ, ဒီးအိၣ်ဒၣ်အတၢ်, ဒ်သိးနပှၤဂီၢ်မုၢ်အဖှီၣ်ဖိယာ် ဖိကအီၣ်တၢ်, ဒီးတၢ်လၢအအိၣ်လီၤတဲာ်န့ၣ် ဆၣ်ဖိ ကီၢ်ဖိအမံၤလၢပှၢ်လၢ်ကျါကအီၣ်ဘၣ်ဝဲလီၤ. ဒ်န့ၣ်အ သိးနဘၣ်မၤဒီး နစပံးအလီၢ်ဒီးနသ့ၣ်စၤယံးအလီၢ်န့ၣ် လီၤ.
\p
\v 12 ဃုနံၤအတီၢ်ပူၤန့ၣ်နဘၣ်မၤနတၢ်မၤ, ဒီးနွံနံၤတနံၤ န့ၣ်နဘၣ်အိၣ်ဘှံး, ဒ်သိးနဂီၤဖံးဒီးနကသ့ၣ်ယီၤက အိၣ်ဘှံး, ဒီးနကုၢ်ပိာ်မုၣ်အဖိခွါ, ဒီးပှၤတခီဘီမုၢ်အဖိ ခွါအသးကခုၣ်ထီၣ်ကမုာ်ထီၣ်လီၤ.
\p
\v 13 ဒီးပလီၢ်သုသး လၢကယဲၢ်တၢ်လၢယစံးတ့ၢ်သုတ က့ၢ်. ဒီးဒုးသ့ၣ်နီၣ်ထီၣ်ကစၢ်အဂၤတဖၣ်အမံၤတဂ့ၤ. မ်တၢ်သုတနၢ်ဟူဘၣ်အီၤလၢနထးခိၣ်တဂ့ၤ.
\p
\v 14 တနံၣ်အတီၢ်ပူၤန့ၣ် တိၢ်န့ၢ်တၢ်မၤဘူၣ်လၢယဂီၢ်သၢ ဘျီတက့ၢ်.
\p
\v 15 နဘၣ်တိၢ်န့ၢ် ဘူၣ်ကိၣ်တအိၣ်ဘၣ်ဒီးကိၣ်မံၣ်, (န ဘၣ်အီၣ်ကိၣ်တအိၣ်ဘၣ်ဒီးကိၣ်မံၣ်န့ၣ်နွံနံၤ, ဒ်ယမၤ လိာ်နၤအသိး, ဖဲအဆၢအကတီၢ်လၢလါအၤဘံာ်န့ၣ် လီၤ. အဂ့ၢ်ဒ်အံၤ, လၢအတီၢ်ပူၤန့ၣ်နဟးထီၣ်ကွံာ်လၢ အဲၤကူပတူး, ဒီးပှၤတဘၣ်အိၣ်ဖျါလၢယမဲာ်ညါအိၣ်က လီဘၣ်),
\v 16 ဒီးဘူၣ်ကူးတၢ်, နမၤတၢ်အတၤသၣ်ဆိ ဘၣ်ဃးဒီးနဖှံတၢ်လၢစံာ်ပူၤ, ဒီးဘူၣ်ထၢဖှိၣ်တၢ်ဖဲနထၢ ဖှိၣ်နမၤတၢ်လၢစံာ်ပူၤ, ဒီးလၢနံၣ်အကတၢၢ်လီၤ.
\v 17 တ နံၣ်အတီၢ်ပူၤန့ၣ် ကယဲၢ်သုပိာ်ခွါဘၣ်အိၣ်ဖျါသၢဘျီ လၢကစၢ်ယွၤအမဲာ်ညါခဲလၢာ်လီၤ.
\p
\v 18 လုၢ်ယတၢ်လုၢ်အသွံၣ်, ဒီးကိၣ်အိၣ်ဒီးကိၣ်မံၣ်န့ၣ် တဂ့ၤ. ဒီးယတၢ်မၤဘူၣ်အသိန့ၣ် ပာ်အီၤသီတနၤ ကျၢၤတုၤမုၢ်ဆ့ၣ်ထီၣ်န့ၣ်တဂ့ၤ.
\p
\v 19 နဟီၣ်ခိၣ်အတၤသၣ်ဆိအဂံၢ်ခိၣ်တဖၣ်န့ၣ် ဟဲစိာ် ဆူယွၤနကစၢ်အဟံၣ်ပူၤတက့ၢ်. ချီမဲာ်တဲးလဲးဖိလၢအ မိၢ်နုၢ်ထံပူၤတဂ့ၤ.
\p
\v 20 ကွၢ်ကွၢ်, ယမၢလီၤကလူးတဂၤလၢနမဲာ်ညါလၢအ ကကွၢ်နၤလၢကျဲ, ဒီးကဒုးဟဲနၤဆူတၢ်အလီၢ်လၢယ ကတဲာ်ကတီၤတ့ၢ်အီၤတပူၤလီၤ.
\v 21 ပလီၢ်နသးလၢအီၤ, ဒီးကနၣ်အကလုၢ်တက့ၢ်. မၤသးထီၣ်အီၤတဂ့ၤ. အ ဂ့ၢ်ဒ်အံၤ, တပျၢ်ဘၣ်သုတၢ်ကမၣ်ဘၣ်. အဂ့ၢ်ဒ်အံၤ, ယမံၤအိၣ်လၢအပူၤလီၤ.
\v 22 မ့မ့ၢ်နမ့ၢ်ကနၣ်အကလုၢ် လီၤတံၢ်လီၤဆဲး, ဒီးတိၢ်န့ၢ်ကယဲၢ်ယကတိၤတၢ်ဒီး, ယကကဲထီၣ်နဒုၣ်နဒါတဖၣ်အဒုၣ်အဒါ, ဒီးပှၤမၤကိၢ် မၤဂီၤနၤတဖၣ်အတၢ်မၤကိၢ်မၤဂီၤအီၤလီၤ.
\p
\v 23 အဂ့ၢ်ဒ်အံၤ, ယကလူးန့ၣ်ကလဲၤလၢနမဲာ်ညါ, ဒီး ဒုးလဲၤနၤဆူပှၤအမိၢ်ဖိ, ဒီးပှၤဃ့ၤသးဖိ, ဒီးပှၤပရးစၤ ဖိ, ဒီးပှၤကနၤဧၣ်ဖိ, ဒီးပှၤဃံၤဝံၤဖိ, ဒီးပှၤယဘူၣ်ဖိ တဖၣ်အအိၣ်, ဒီးယကမၤဟးဂီၤအီၤလီၤ.
\p
\v 24 ဘါအကစၢ်တဖၣ်တဂ့ၤ. မၤအတၢ်တဂ့ၤ. မၤတၢ် ဒ်အဝဲသ့ၣ်မၤအသိးန့ၣ်တဂ့ၤ. ဒီးမၤဟးဂီၤကွံာ်အီၤ, ဒီးမၤလီၤကလဲအတၢ်ဂီၤတဖၣ်န့ၣ်တက့ၢ်.
\p
\v 25 ဒီးမၤယွၤ သုကစၢ်အတၢ်တက့ၢ်. ဒီးကဆိၣ်ဂ့ၤသု ကိၣ်ဒီးသုထံလီၤ. ဒီးယကဟံးထီၣ်ကွံာ် တၢ်ဆူးတၢ် ဆါလၢနကျါလီၤ.
\v 26 တၢ်အဟုးတဟးဂီၤဘၣ်, တၢ် တူာ်ဖိတအိၣ်ဘၣ်လၢနကီၢ်ပူၤနီတမံၤဘၣ်. နနံၤနသီ အတၢ်ဂံၢ်န့ၣ်ယကမၤပှဲၤထီၣ်လီၤ.
\p
\v 27 ယကမၢတၢ်ပျံၤယၤလဲၤလၢနမဲာ်ညါ, ဒီးကယဲၢ်ပှၤ ဂီၢ်မုၢ်လၢနကလဲၤဆူအအိၣ်ခဲလၢာ်န့ၣ်, ယကမၤပျံၤမၤ ဖုးအီၤ, ဒီးယကမၢနဒုၣ်နဒါဃၣ်ဒူၣ်ချၢအသးလၢနၤ လီၤ.
\v 28 ဒီးယကမၢဖျၢဧိၤဖျါဧိၤ လဲၤလၢနမဲာ်ညါလၢ အကဟီထီၣ်ကွံာ်ပှၤဃံၤဝံၤဖိ, ပှၤကနၤဧၣ်ဖိ, ဒီးပှၤ ဃ့ၤသးဖိလၢနမဲာ်ညါလီၤ.
\p
\v 29 ယတဟီထီၣ်ကွံာ်အီၤ လၢနမဲာ်ညါ လၢတနံၣ်ဃီ ဘၣ်. ကီၢ်ကအိၣ်သယုၢ်ဘၣ်ဖုး, ဒီးဆၣ်ဖိကီၢ်ဖိအမံၤ လၢပှၢ်လၢ်ကျါကအါထီၣ်ဘၣ်ဖုးထီဒါနၤလီၤ.
\v 30 တစဲး ဘၣ်တစဲးယကဟီထီၣ်ကွံာ်အီၤလၢနမဲာ်ညါ, တုၤန သၣ်ထီၣ်ဒီးန့ၢ်ဘၣ်သါထံဧိၤကီၢ်ဧိၤန့ၣ်လီၤ.
\p
\v 31 ဒီးယကပာ်နဆၢလၢပီၣ်လဲၣ်ဂီၤ ပၢၢ်လၢပှၤဖလ့ၡ သးဖိအပီၣ်လဲၣ်, ဒီးလၢပှၢ်မုၢ်ကနၢပၢၢ်လၢထံမိၢ်ပှၢ် လီၤ. အဂ့ၢ်ဒ်အံၤ, ယကဟ့ၣ်လီၤကွံာ်ပှၤကီၢ်ဖိလၢနစု ပူၤ, ဒီးနကဟီထီၣ်ကွံာ်အီၤလၢနမဲာ်ညါလီၤ.
\p
\v 32 ဒီးအဝဲသ့ၣ်မ့ၢ်ဂ့ၤ, ဒီးအကစၢ်တဖၣ်မ့ၢ်ဂ့ၤ, အၢၣ် လီၤအီလီၤတၢ်ဒီးအီၤတဂ့ၤ.
\v 33 တဘၣ်အိၣ်လၢနကီၢ်ပူၤ ဘၣ်. မ့ၢ်အကမၢနမၤကမၣ်ဘၣ်ဖုးယၤလီၤ. အဂ့ၢ်ဒ် အံၤ, နမ့ၢ်မၤအကစၢ်တဖၣ်အတၢ်ဒီး, ကကဲထီၣ်တၢ် လၢတၢ်ပျံၤသကွီၤလၢနဂီၢ်လီၤ.
\c 24
\cl ၂၄
\p
\v 1 ဒီးစံးဘၣ်စီၤမိၤရှ့, ဟဲထီၣ်ဆူယွၤအအိၣ်, နဲဒၣ်ဒီး စီၤအၤဟရိၣ်, စီၤနၤဒး, ဒီးစီၤအဘံဟူၤ, ဒီးအံၣ်စရ့ လးအပှၤသူၣ်က့သးပှၢ်နွံဆံ, ဒီးဘါတၢ်အိၣ်လၢအယံၤ တက့ၢ်.
\v 2 ဒီးစီၤမိၤရှ့ကသုးဘူးအသးဆူယွၤအအိၣ်ထဲ တဂၤလီၤ. အဝဲသ့ၣ်တဖၣ်တဘၣ်သုးဘူးအသးဘၣ်. ဒီးပှၤဂီၢ်မုၢ်တဘၣ်လဲၤထီၣ်ဘၣ်ဒီးအီၤဘၣ်.
\p
\v 3 ဒီးစီၤမိၤရှ့ဟဲဝဲ, ဒီးစံးဘၣ်တဲဘၣ်ပှၤဂီၢ်မုၢ်လၢကယဲၢ် ယွၤအကလုၢ်အကထါ, ဒီးကယဲၢ်အစံၣ်ညီၣ် တၢ်ခဲ လၢာ်, ဒီးပှၤဂီၢ်မုၢ်စံးဆၢတၢ်လၢအကလုၢ်တဘျီဃီခဲ လဲာ်, ဒီးစံးဝဲဒၣ်, ကယဲၢ်တၢ်ကတိၤလၢယွၤကတိၤ တၢ်န့ၣ်ပကတိၢ်န့ၢ်လီၤ.
\p
\v 4 ဒီးစီၤမိၤရှ့ကွဲးလီၤ ကယဲၢ်ယွၤအကလုၢ်အကထါခဲ လၢာ်, ဒီးလၢမုၢ်ဂီၤန့ၣ်ဂဲၤဆၢထၢၣ်ဂီၤဂီၤ, ဒီးမၤယွၤအ တၢ်လုၢ်အလီၢ်လၢကစၢၢ်ခီၣ်ထံးန့ၣ်, ဒီးအထူၣ်တဆံခံ ထူၣ်, ပှဲၤသိးသိးဒီးပှၤအံၣ်စရ့လးဖိတဆံခံဒူၣ်န့ၣ်လီၤ.
\p
\v 5 ဒီးမၢပှၤဖိၣ်သၣ်ခွါလၢပှၤအံၣ်စရ့လးဖိအကျါ, ဒီးအ ဝဲသ့ၣ်လုၢ်တၢ်လုၢ်မ့ၣ်အူ, ဒီးလုၢ်ယွၤလၢတၢ်လုၢ်မၤဃူ မၤဖိးတၢ်အဂီၤဖံးန့ၣ်လီၤ.
\p
\v 6 ဒီးစီၤမိၤရှ့ဟံးန့ၢ်သွံၣ်ခံပူတပူ, ဒီးဒၢနုာ်ဝဲလၢသလၢ တဖၣ်အပူၤ, ဒီးဖှံဝဲလၢသွံၣ်ခံပူတပူလၢတၢ်လုၢ်အလီၢ် အဖီခိၣ်လီၤ.
\v 7 ဒီးဟံးန့ၢ်လံာ်တၢ်အၢၣ်လီၤအီလီၤ, ဒီး ဖးဝဲလၢပှၤဂီၢ်မုၢ်အနၢ်ပူၤ, ဒီးအဝဲသ့ၣ်စံးဝဲဒၣ်, ကယဲၢ် တၢ်လၢယွၤကတိၤတၢ်န့ၣ်ပကတိၢ်န့ၢ်, ဒီးဒိကနၣ်လီၤ.
\p
\v 8 ဒီးစီၤမိၤရှ့ဟံးန့ၢ်သွံၣ်, ဒီးဖှံဝဲလၢပှၤဂီၢ်မုၢ်အလိၤဒီးစံး ဝဲဒၣ်, ကွၢ်ကွၢ်, တၢ်သွံၣ်ဘၣ်ဃးဒီးတၢ်အၢၣ်လီၤအီ လီၤလၢယွၤအၢၣ်လီၤအီလီၤဒီးသု လၢတၢ်ကတိၤအံၤ ခဲလၢာ်အဂ့ၢ်အကျိၤလီၤ.
\p
\v 9 ဒီးစီၤမိၤရှ့ဒီးစီၤအၤဟရိၣ်, ဒီးစီၤနၤဒး, ဒီးစီၤအဘံ ဟူၤ, ဒီးအံၣ်စရ့လးအပှၤသူၣ်က့သးပှၢ်နွံဆံတဖၣ်လဲၤ ထီၣ်ဝဲလီၤ.
\p
\v 10 ဒီးထံၣ်ဘၣ်အံၣ်စရ့လးအကစၢ်, ဒီးလၢအခီၣ်ဖီလာ် တၢ်အိၣ်ဝဲမၤအသးဒ် တၢ်မျၢ်နံၤလါဒါလီၤအသးအ သိး, ဒီးလၢအတၢ်ဆှံန့ၣ်မၤသးဒ် မူခိၣ်အကစၢ်ဒၣ်ဝဲ အသိးလီၤ.
\p
\v 11 ဒီးတပာ်ဘၣ်အစုလၢ ပှၤအံၣ်စရ့လးဖိအခိၣ်တဖၣ် ဘၣ်. ဒီးအဝဲသ့ၣ်ထံၣ်ဘၣ်ယွၤ, ဒီးအီၣ်တၢ်ဒီးအီတၢ် လီၤ.
\p
\v 12 ဒီးယွၤစံးဘၣ်စီၤမိၤရှ့, ဟဲထီၣ်ဆူယအိၣ်လၢကစၢၢ် လိၤန့ၣ်, ဒီးအိၣ်ဖဲန့ၣ်တက့ၢ်. ဒီးယကဟ့ၣ်လီၤနၤလၢ လၢၢ်ဘ့ၣ်ဘၣ်တဖၣ်, ဒီးတၢ်သိၣ်တၢ်သီ, ဒီးတၢ်မၤ လိာ်လၢယကွဲးတၢ်, ဒ်သိးနကသိၣ်လိအီၤလီၤ.
\p
\v 13 ဒီးစီၤမိၤရှ့ဂဲၤဆၢထၢၣ်ဒီးအခ့အပှၤစီၤယိၤရှူ, ဒီးစီၤ မိၤရှ့လဲၤထီၣ်ဆူကစၢ်အကစၢၢ်န့ၣ်လီၤ.
\p
\v 14 ဒီးစံးဘၣ်ပှၤသူၣ်က့သးပှၢ်, အိၣ်ခိးပှၤဖဲအံၤတုၤပဟဲ က့ၤကဒါက့ၤဆူသုအိၣ်တက့ၢ်. ဒီးကွၢ်ကွၢ်, စီၤအၤဟ ရိၣ်ဒီးစီၤဃူၢ်အိၣ်ဒီးသုလီၤ. ပှၤတဂၤဂၤအတၢ်ကတိၤ မ့ၢ်အိၣ်ဒီး, မ်အလဲၤဆူအအိၣ်တက့ၢ်.
\p
\v 15 ဒီးစီၤမိၤရှ့ လဲၤထီၣ်ဆူကစၢၢ်လိၤန့ၣ်, ဒီးတၢ်အၢၣ် လုၣ်ဘၢကစၢၢ်န့ၣ်လီၤ.
\p
\v 16 ဒီးယွၤအလၤအကပီၤ အိၣ်ဝဲဆိးဝဲလၢကစၢၢ်စံၤနါအ လိၤ, ဒီးတၢ်အၢၣ်လုၣ်ဘၢအီၤဃုနံၤ, ဒီးနွံနံၤတနံၤန့ၣ် ကိးထီၣ်ဝဲလၢစီၤမိၤရှ့လၢတၢ်အၢၣ်အသးကံၢ်ပူၤလီၤ.
\p
\v 17 ဒီးပှၤကွၢ်ယွၤအလၤအကပီၤ မၤသးဒ်မ့ၣ်အူအီၣ်တၢ် လၢကစၢၢ်ဒီခိၣ်အသိးန့ၣ်လၢ ပှၤအံၣ်စရ့လးဖိအမဲာ် ညါလီၤ.
\p
\v 18 ဒီးစီၤမိၤရှ့လဲၤနုာ်လၢတၢ်အၢၣ်အသးကံၢ်ပူၤ, ဒီးလဲၤ ထီၣ်ဆူကစၢၢ်လိၤန့ၣ်လီၤ. ဒီးစီၤမိၤရှ့အိၣ်ဝဲလၢကစၢၢ် လိၤအနံၤလွံၢ်ဆံဒီးအနၤလွံၢ်ဆံလီၤ.
\c 25
\cl ၂၅
\p
\v 1-2 ဒီးယွၤစံးဘၣ်စီၤမိၤရှ့, ဒီးစံးဝဲဒၣ်,― စံးဘၣ်ပှၤအံၣ် စရ့လးဖိလၢအဘၣ်ဟဲစိာ်န့ၢ်ယၤလၢ တၢ်မၤဘူၣ်တ က့ၢ်. ကယဲၢ်ပှၤလၢအဟ့ၣ်ဒၣ်တၢ်လၢ အသးတဂၤ လၢ်လၢ်န့ၣ်သုဘၣ်ဟံးန့ၢ်ယတၢ်မၤဘူၣ်လၢအီၤလီၤ.
\v 3 ဒီးအအံၤမ့ၢ်တၢ်မၤဘူၣ်လၢ သုဘၣ်ဟံးန့ၢ်လၢအီၤန့ၣ်, ထူဧိၤလွဲဧိၤ, ဒီးကျိၣ်ဧိၤစ့ဧိၤ, ဒီးတိၢ်ဧိၤတြၤဧိၤ,―
\p
\v 4 ဒီးတၢ်လါ, ဒီးတၢ်လုးတကုာ်, ဒီးတၢ်ဂီၤ, ဒီးဖှီဝါက ဆှၣ်, ဒီးမဲာ်တဲးလဲၤအဆူၣ်,
\v 5 ဒီးသိဖါအဖံးစုၣ်ဂီၤ, ဒီးတၢ်အဖံး, ဒီးသ့ၣ်ဖှ့ၡံးတၤ,
\v 6 ဒီးသိလၢမ့ၣ်အူဒၢအ ဂီၢ်, ဒီးတၢ်နၢမူလၢသိဖှူတၢ်အဂီၢ်, ဒီးလၢဆိၣ်ကဲၤတၢ် နၢမူအဂီၢ်,
\v 7 တၢ်မျၢ်မဟူယၤ, ဒီးလၢၢ်လၢတၢ်ကဒၢ နုာ်လၢအ့ဖိးအဂီၢ်, ဒီးလၢသဃိးအဂီၢ်လီၤ.
\p
\v 8 ဒီးဒ်သိးယကအိၣ်ကဆိးလၢအကျါဒီး, မ်အမၤတၢ် အလီၢ်စီဆှံလၢယဂီၢ်တက့ၢ်.
\v 9 ဒ်ကယဲၢ်တၢ်လၢယဒုး ထံၣ်ဘၣ်နၤ, တၢ်အိၣ်တၢ်ဆိးအလီၢ်အဒိအတဲာ်, ဒီး အတၢ်ဖိတၢ်လံၤအဒိအတဲာ်အသိးန့ၣ်, သုဘၣ်မၤအီၤ ဒ်န့ၣ်သိးလီၤ.
\p
\v 10 ဒီးဘၣ်မၤတလါလၢသ့ၣ်ဖှ့ၡံးတၤတဖျၢၣ်လီၤ. အထီ ခံပျၢ်ဒီးတထါ, ဒီးအဒီၣ်ဃီၤတပျၢ်ဒီးတထါ, ဒီးအက စီၤထီၣ်တပျၢ်ဒီးတထါလီၤ.
\v 11 ဒီးနဘၣ်ပီၤအီၤဒီးထူစီ လီၤ. လၢခိမ့ၢ်ဂ့ၤ, လၢညါမ့ၢ်ဂ့ၤ, နဘၣ်ပီၤအလိၤ, ဒီးနဘၣ်မၤတၢ်ခိၣ်ကျီၤထူ ဝးတရံးလၢအဖီခိၣ်လီၤ.―
\p
\v 12 ဒီးနဘၣ်သိအကွီၤထူလွံၢ်ဘိလၢအဂီၢ်, ဒီးပာ်အီၤလၢ အခီၣ်လွံၢ်ခီ, ဒီးကွီၤခံဘိကအိၣ်လၢအကပၤတခီ, ဒီး ကွီၤခံဘိကအိၣ်လၢတခီဒၣ်လီၤ.
\v 13 ဒီးနဘၣ်မၤနီၣ်ယိး ဘိခံဘိလၢသ့ၣ်ဖှ့ၡံးတၤ, ဒီးပီၤအီၤဒီးထူလီၤ.
\v 14 ဒီးန ဘၣ်ဒၢနုာ်နီၣ်ယိးဘိတဖၣ်လၢကွီၤအပူၤ လၢတလါအ ကပၤ, ဒ်သိးပှၤကစိာ်တလါလၢအီၤလီၤ.
\v 15 ဒီးနီၣ်ယိး ဘိတဖၣ် ကအိၣ်ဒၣ်တၢ်လၢတလါအကွီၤပူၤလီၤ. ဒီး ပှၤတဘၣ်ဟံးထီၣ်ဘၣ်အီၤလၢအပူၤဘၣ်.
\p
\v 16 ဒီးနဘၣ်ဒၢနုာ် တၢ်အၢၣ်လီၤအီလီၤလၢယကဟ့ၣ် လီၤနၤလၢတလါပူၤလီၤ.
\p
\v 17 ဒီးနဘၣ်မၤတၢ်မၤပူၤဖျဲးအလီၢ်လၢထူစီလီၤ. အထီ ခံပျၢ်ဒီးတထါ, ဒီးအဒီၣ်ဃီၤတပျၢ်ဒီးတထါလီၤ.
\p
\v 18 နဘၣ်တ့ခ့ရူာ်ထူကိၢ်လိၣ်ခံဂၤလီၤ. နဘၣ်တ့အီၤဖဲ တၢ်မၤပူၤဖျဲးအလီၢ်အစိးနါခံခီလီၤ.
\p
\v 19 တ့ခ့ရူာ်တဂၤလၢအနါစ့ၤလၢအဝဲတခီ, ဒီးခ့ရူာ်အဝဲ တဂၤလၢအနါစ့ၤလၢအဝဲတခီလီၤ. သုဘၣ်တ့ခ့ရူာ် တဖၣ်လၢတၢ်တလိၣ်ဃီ ဒီးတၢ်မၤပူၤဖျဲးအလီၢ်ဖဲအ စိးနါခံခီလီၤ.
\p
\v 20 ခ့ရူာ်တဖၣ်ကအိၣ်ဒီးအဒံးဆ့ယူာ်ထီၣ်အသး, အဒံး ဆ့ကျၢၢ်ဘၢတၢ်မၤပူၤဖျဲးအလီၢ်အဖီခိၣ်, ဒီးအမဲာ်က ကွၢ်လိာ်အသးလီၤ. ခ့ရူာ်တဖၣ်အမဲာ်ကအိၣ်ဆူတၢ် မၤပူၤဖျဲးအလီၢ်အအိၣ်လီၤ.
\p
\v 21 ဒီးနဘၣ်ပာ်တၢ်မၤပူၤဖျဲးအလီၢ် လၢတလါအဖီခိၣ်, ဒီးနဘၣ်ဒၢနုာ် တၢ်အၢၣ်လီၤအီလီၤလၢယကဟ့ၣ်လီၤ နၤလၢတလါအပူၤလီၤ.
\p
\v 22 ဒီးယကအိၣ်သဂၢၢ်နၤဖဲန့ၣ်, ဒီးယကကတိၤတၢ်ဒီး နၤလၢတၢ်မၤပူၤဖျဲးအလီၢ်အဖီခိၣ်, လၢခ့ရူာ်အဘၢၣ် စၢၤလၢအအိၣ်လၢ တၢ်အၢၣ်လီၤအီလီၤအတလါအဖီ ခိၣ်လၢတၢ်ခဲလၢာ်လၢယကမၤလိာ်နၤ လၢပှၤအံၣ်စရ့ လးဖိအဂီၢ်လီၤ.
\p
\v 23 နဘၣ်မၤစ့ၢ်ကီးစီၢ်နီၤခိၣ်တဖျၢၣ် လၢသ့ၣ်ဖှ့ၡံးတၤ လီၤ. အထီခံပျၢ်, ဒီးအဒီၣ်ဃီၤတပျၢ်, ဒီးအကစီၤ ထီၣ်တပျၢ်ဒီးတထါလီၤ.
\v 24 ဒီးနဘၣ်ပီၤအီၤဒီးထူစီ, ဒီး မၤအခိၣ်ကျီၤထူဝးတရံးအီၤလီၤ.
\v 25 ဒီးနဘၣ်မၤသကျီၤ အလဲၢ်တဖံးလဲၤဝးတရံးအီၤ, ဒီးနဘၣ်မၤခိၣ်ကျီၤထူ လၢသကျီၤအဖီခိၣ်ဝးတရံးအီၤလီၤ.
\v 26 ဒီးနဘၣ်မၤကွီၤ ထူလွံၢ်ဘိလၢအဂီၢ်, ဒီးနဘၣ်ပာ်ကွီၤလၢအသနၢၣ် လွံၢ်နၢၣ်လၢအအိၣ်လၢအခီၣ်လွံၢ်ခီအလိၤလီၤ.
\p
\v 27 ကွီၤတဖၣ်န့ၣ် ဘၣ်အိၣ်သဃီၤဒီးသကျီၤလၢနီၣ်ယိး ဘိအလီၢ်အဂီၢ်, ဒီးပှၤကစိာ်ထီၣ်စီၢ်နီၤခိၣ်န့ၣ် အဂီၢ် လီၤ.
\p
\v 28 ဒီးနဘၣ်မၤနီၣ်ယိးဘိလၢသ့ၣ်ဖှ့ၡံးတၤ, ဒီးပီၤအီၤဒီး ထူ, ဒ်သိးပှၤကစိာ်ထီၣ်စီၢ်နီၤခိၣ်လၢအီၤလီၤ.
\p
\v 29 ဒီးနဘၣ်မၤအလီခီတဖၣ်ဒီးအနီၣ်တၢၤတဖၣ်, ဒီး အကိတဖၣ်, ဒီးအသလၢလၢပှၤလူလီၤတၢ်အီၤတဖၣ် လီၤ. နဘၣ်မၤအီၤလၢထူစီလီၤ.
\p
\v 30 ဒီးနဘၣ်ပာ်တၢ်မဲာ်ညါအကိၣ်လၢ စီၢ်နီၤခိၣ်အလိၤ လၢယမဲာ်ညါတထံၣ်ဃီလီၤ.
\p
\v 31 ဒီးနဘၣ်တ့မ့ၣ်အူဒၢမိၢ်ပှၢ်လၢထူစီလီၤ. မ့ၣ်အူဒၢမိၢ် ပှၢ်န့ၣ်ကဘၣ်တၢ်ပိာ်န့ၢ်အီၤလီၤ. အဘိ, ဒီးအဒ့တဖၣ်, အခိၣ်မီၣ်တဖၣ်, အကမိာ်တဖၣ်, အဖီတဖၣ်ဘၣ်မၤ လၢတၢ်တလိၣ်ဃီဒီးအီၤန့ၣ်လီၤ.
\p
\v 32 ဒီးအဒ့ဃုဒ့ကဟဲထီၣ်လၢအကပၤတဖၣ်လီၤ. မ့ၣ်အူ ဒၢမိၢ်ပှၢ်အဒ့သၢဒ့လၢအဝဲတခီ, ဒီးမ့ၣ်အူဒၢမိၢ်ပှၢ်အဒ့ သၢဒ့လၢအဝဲတခီလီၤ.
\v 33 အခိၣ်မီၣ်လီၤဂာ်ၡၤကးသၣ် သၢဖျၢၣ်, အကမိာ်တဖျၢၣ်, ဒီးဖီတဖိးအိၣ်ဝဲလၢအဝဲ တဒ့, ဒီးအခိၣ်မီၣ်လီၤဂာ်ၡၤကးသၣ်သၢဖျၢၣ်, အက မိာ်တဖျၢၣ်, ဒီးဖီတဖိးအိၣ်လၢအဝဲတဒ့လီၤ. ဒ်န့ၣ်အ သိးလၢဒ့ဃုဒ့လၢအဟဲထီၣ်လၢမ့ၣ်အူဒၢမိၢ်ပှၢ်လီၤ.
\p
\v 34 ဒီးမ့ၣ်အူဒၢမိၢ်ပှၢ်န့ၣ်ကဘၣ်အိၣ်ဒီး အခိၣ်မီၣ်လီၤဂာ် ၡၤကးသၣ်လွံၢ်ဖျၢၣ်, အကမိာ်တဖၣ်, ဒီးအဖီတဖၣ်လီၤ.
\p
\v 35 ဒီးအကမိာ်တဖျၢၣ်ကအိၣ်လၢအဒ့ခံဒ့ အဖီလာ်လၢ တၢ်တလိၣ်ဃီ, ဒီးအကမိာ်တဖျၢၣ်ကအိၣ်လၢအဒ့ခံဒ့ အဖီလာ်လၢတၢ်တလိၣ်ဃီ, ဒီးအကမိာ်တဖျၢၣ်ကအိၣ် လၢအဒ့ခံဒ့အဖီလာ်လၢတၢ်တလိၣ်ဃီ, ဒ်အဒ့ဃုဒ့ လၢအဟဲထီၣ်လၢမ့ၣ်အူဒၢမိၢ်ပှၢ်အလိၤအသိးန့ၣ်လီၤ.
\p
\v 36 အကမိာ်တဖၣ်, ဒီးအဒ့တဖၣ်ဘၣ်မၤအသးလၢတၢ် တလိၣ်ဃီလီၤ. အတၢ်ခဲလၢာ်ကဘၣ်တၢ်ပိာ်န့ၢ်အီၤ လၢထူစီတလိၣ်ဃီလီၤ.
\p
\v 37 ဒီးနဘၣ်တ့အမ့ၣ်အူဒၢနွံဖျၢၣ်, ဒီးပှၤဘၣ်ပာ်ထီၣ်မ့ၣ် အူဒၢ, ဒီးကကပီၤထီၣ်ဝဲသဃီၤဒီးအမဲာ်ညါလီၤ.
\p
\v 38 ဒီးအနီၣ်တံာ်မ့ၣ်အူ, ဒီးနီၣ်တံာ်အလီခီတဖၣ်ဘၣ်မၤ အသးလၢထူစီလီၤ.
\p
\v 39 ဒီးဘၣ်တ့အီၤဒီးအတၢ်ဖိတၢ်လံၤတဖၣ်ခဲလၢာ်, လၢ ထူစီလီၤတယၢၢ်တကံကၢ်လီၤ.
\p
\v 40 ဒီးကွၢ်, ဒီးမၤအီၤဒ်တၢ်လၢ တၢ်ဒုးထံၣ်ဘၣ်နၤလၢ ကစၢၢ်လိၤအသိးန့ၣ်လီၤ.
\c 26
\cl ၂၆
\p
\v 1 ဒီးနဘၣ်မၤတၢ်အိၣ်အလီၢ်န့ၣ်အိၣ်ဒီး ယၣ်သဒၢတၢ် ဖှီဝါကဆှၣ်အလုၣ်လ့ၢ်ဃံၤအသး, ဒီးတၢ်လါ, ဒီးတၢ် လုးတကုာ်, ဒီးတၢ်ဂီၤ, ဆံဆဲၣ်ဘ့ၣ်လီၤ. နဘၣ်မၤ အီၤဒီးခ့ရူာ်တဖၣ်လၢပှၤမၤတၢ်သ့အတၢ်မၤလီၤ.
\p
\v 2 ယၣ်သဒၢတၢ်တဘ့ၣ်အထီခံဆံဃိးပျၢ်, ဒီးယၣ်သဒၢ တၢ်တဘ့ၣ်အဒီၣ်ဃီၤလွံၢ်ပျၢ်, ဒီးယၣ်သဒၢတၢ်တဖၣ် န့ၣ်ဘၣ်အိၣ်တုၤသိးသိးကိးဘ့ၣ်ဒဲးလီၤ.
\p
\v 3 ဒီးယၣ်သဒၢတၢ်ယဲၢ်ဘဘ့ၣ်န့ၣ် ဘၣ်စဲဘူးလိာ်အ သးတဘ့ၣ်ဒီးတဘ့ၣ်, ဒီးယၣ်ယဲၢ်ဘ့ၣ်ဒၣ်ဘၣ်စဲဘူး လိာ်အသးတဘ့ၣ်ဒီးတဘ့ၣ်လီၤ.
\p
\v 4 ဒီးနဘၣ်မၤကွီၤတဖၣ် လၢတၢ်လါလၢယၣ်သဒၢတၢ် တဘ့ၣ်အကနူၤလၢအအိၣ်လၢ တၢ်စဲဘူးလိာ်အသးဖဲ အကတၢၢ်လီၤ. နဘၣ်မၤတၢ်ဒ်န့ၣ်သိးလၢယၣ်သဒၢ တၢ်တဘ့ၣ်လၢအအိၣ်လၢတၢ်စဲဘူးလိာ်အသး ခံဘ့ၣ် တဘ့ၣ်ဖဲအကနူၤန့ၣ်လီၤ.
\v 5 နဘၣ်မၤကွီၤယဲၢ်ဆံလၢ ယၣ်သဒၢတၢ်တဘ့ၣ်အလိၤ, ဒီးသဃီၤလိာ်အသးဒီး အဝဲသ့ၣ်န့ၣ် နဘၣ်မၤကွီၤယဲၢ်ဆံလၢယၣ်သဒၢတၢ် တဘ့ၣ်အလိၤလၢအအိၣ်လၢ တၢ်စဲဘူးလိာ်အသးခံ ဘ့ၣ်တဘ့ၣ်, ဖဲအကနူၤလီၤ.
\p
\v 6 ဒီးနဘၣ်မၤနီၣ်ကွးထူယဲၢ်ဆံ, ဒီးဒုးစဲဘူးယၣ်သဒၢ တၢ်တဖၣ်လၢနီၣ်ကွး, ဒီးကကဲထီၣ်တၢ်အိၣ်အလီၢ်တ ဖျၢၣ်လီၤ.
\p
\v 7 ဒီးနဘၣ်မၤယၣ်သဒၢတၢ်တဖၣ် လၢမဲာ်တဲးလဲးအ ဆူၣ်လၢဒဲလၢတၢ်အိၣ်အလီၢ်အဖီခိၣ်အဂီၢ်လီၤ. နဘၣ် မၤယၣ်သဒၢတၢ်တဆံတဘ့ၣ်လီၤ.
\v 8 ဒီးယၣ်သဒၢတၢ် တဘ့ၣ်အထီန့ၣ်သၢဆံပျၢ်ဒီး ယၣ်သဒၢတၢ်တဘ့ၣ်အ ဒီၣ်ဃီၤလွံၢ်ပျၢ်, ဒီးယၣ်သဒၢတၢ်တဆံတဘ့ၣ်န့ၣ်က ဘၣ်တုၤသိးသိးလီၤ.
\p
\v 9 ဒီးနဘၣ်မၤစဲဘူးလိာ်အသးလၢ ယၣ်သဒၢတၢ်ယဲၢ် ဘ့ၣ်အပူၤ, ဒီးယၣ်သဒၢတၢ်ဃုဘ့ၣ်အပူၤ, ဒီးနဘၣ် ချံးယၣ်သဒၢတၢ်ဃုဘ့ၣ်တဘ့ၣ်လၢ ဒဲအမဲာ်ညါလိၤ လိၤလီၤ.
\p
\v 10 ဒီးနဘၣ်မၤကွီၤယဲၢ်ဆံလၢ ယၣ်သဒၢတၢ်တဘ့ၣ်အ ကနူၤလၢအအိၣ်လၢတၢ်စဲဘူးလိာ်အသးအကနူၤလီၤ. ဒီးနဘၣ်မၤကွီၤယဲၢ်ဆံလၢ ယၣ်သဒၢတဘ့ၣ်အကနူၤ လၢအအိၣ်လၢတၢ်စဲဘူးလိာ်အသး ခံဘ့ၣ်တဘ့ၣ်အ ကနူၤလီၤ.
\p
\v 11 ဒီးနဘၣ်မၤနီၣ်ကွးတိၢ်, ဒီးကွးထီၣ်ကွီၤလၢနီၣ်ကွးတ ဖၣ်န့ၣ်, ဒီးမၤစဲဘူးဒဲ, ဒီးကကဲထီၣ်တၢ်တဖျၢၣ်ဃီလီၤ.
\p
\v 12 ဒီးတၢ်အိၣ်လုၣ်ကွံာ် လၢအအိၣ်လီၤတဲာ်လၢ ဒဲအ ယၣ်သဒၢတၢ်, ယၣ်သဒၢတၢ်တဝာ်လၢအအိၣ်လုၣ် ကွံာ်န့ၣ်ကလီၤစဲၤဝဲလၢတၢ်အိၣ်အလီၢ်အချၢဃံန့ၣ်လီၤ.
\p
\v 13 ဒီးတပျၢ်လၢအကပၤတခီ, ဒီးတပျၢ်လၢအဝဲတခီ, လၢအအိၣ်လုၣ်ကွံာ်လၢဒဲအယၣ်သဒၢတၢ်တဖၣ်အထီ န့ၣ်ကလီၤစဲၤလၢတၢ်အိၣ်အလီၢ်အကပၤအအံၤတခီ, ဒီး လၢအဝဲတခီ, ဒ်သိးအကကျၢၢ်ဘၢအီၤလီၤ.
\p
\v 14 ဒီးနဘၣ်မၤတၢ်ကျၢၢ်ဘၢလၢ သိဖါအဖံးစုၣ်ဂီၤလၢဒဲ အဂီၢ်, ဒီးတၢ်ကျၢၢ်ဘၢလၢအဖီခိၣ်လၢတၢ်ဖံးလီၤ.
\p
\v 15 ဒီးနဘၣ်မၤသ့ၣ်ဘ့ၣ်ဘၣ်လၢ သ့ၣ်ဖှ့ၡံးတၤဒူၣ်ဆၢ ထၢၣ်အသးလၢတၢ်အိၣ်အလီၢ်အဂီၢ်န့ၣ်လီၤ.
\p
\v 16 သ့ၣ်ဘ့ၣ်ဘၣ်တဘ့ၣ်န့ၣ် အထီအပျၢ်တဆံ, ဒီးအ ဒီၣ်ဃီၤတပျၢ်ဒီးတထါလီၤ.
\p
\v 17 သ့ၣ်ဘ့ၣ်ဘၣ်တဘ့ၣ်ကအိၣ်ဒီး အစုခံခီသဃီၤလိာ် အသးလီၤ. နဘၣ်မၤတၢ်အိၣ်အလီၢ်အသ့ၣ်ဘ့ၣ်ဘၣ် ဒ်န့ၣ်အသိးခဲလၢာ်လီၤ.
\p
\v 18 ဒီးနဘၣ်မၤသ့ၣ်ဘ့ၣ်ဘၣ်အဘ့ၣ်ခံဆံ လၢတၢ်အိၣ် အလီၢ်အဂီၢ်လၢကလံၤထံးတခီလီၤ.
\p
\v 19 ဒီးလၢသ့ၣ်ဘ့ၣ်ဘၣ်အဘ့ၣ်ခံဆံအဖီလာ်န့ၣ် နဘၣ် တ့အခီၣ်စ့အဖျၢၣ်လွံၢ်ဆံလီၤ. အခီၣ်ခံဖျၢၣ်လၢသ့ၣ် ဘ့ၣ်ဘၣ်တဘ့ၣ်အဖီလာ်လၢအစုခံခီအဂီၢ်, ဒီးအခီၣ် ခံဖျၢၣ် လၢသ့ၣ်ဘ့ၣ်ဘၣ်တဘ့ၣ်ဒၣ် လၢအစုခံခီအဂီၢ် လီၤ.
\p
\v 20 ဒီးတၢ်အိၣ်အလီၢ်အကပၤခံခီတခီလၢ ကလံၤစိးန့ၣ် ဘၣ်အိၣ်ဒီးသ့ၣ်ဘ့ၣ်ဘၣ်အဘ့ၣ်ခံဆံ,
\v 21 ဒီးအခီၣ်စ့အ ဖျၢၣ်လွံၢ်ဆံလီၤ. သ့ၣ်ဘ့ၣ်ဘၣ်တဘ့ၣ်အိၣ်ဒီးအခီၣ်စ့ ခံဖျၢၣ်လၢအဖီလာ်, သ့ၣ်ဘ့ၣ်ဘၣ်တဘ့ၣ်ဒၣ်အိၣ်ဒီး အခီၣ်စ့ခံဖျၢၣ်လၢအဖီလာ်လီၤ.
\p
\v 22 ဒီးနဘၣ်မၤသ့ၣ်ဘ့ၣ်ဘၣ်ဃုဘ့ၣ်လၢ တၢ်အိၣ်အလီၢ် အကပၤလၢမုၢ်နုာ်တခီအဂီၢ်လီၤ.
\v 23 ဒီးနဘၣ်မၤသ့ၣ် ဘ့ၣ်ဘၣ်ခံဘ့ၣ်လၢတၢ်အိၣ်အလီၢ်အနၢၣ်တဖၣ်လၢအ ကပၤခံခီလီၤ.
\v 24 ဒီးဘၣ်အိၣ်သဃံာ်လၢအဖီလာ်, ဒီး ဘၣ်အိၣ်သဃံာ်လၢ အခိၣ်အဖီခိၣ် ဆူကွီၤတကွီၤဃီ လီၤ. ခံဘ့ၣ်လၢာ်ဘၣ်အိၣ်ဒ်န့ၣ်လီၤ. အဝဲသ့ၣ်န့ၣ်က အိၣ်လၢခံနၢၣ်အဂီၢ်လီၤ.
\v 25 ဒီးသ့ၣ်ဘ့ၣ်ဘၣ်ဃိးဘ့ၣ်, ဒီးအခီၣ်စ့တဆံဃုဖျၢၣ် ဘၣ်အိၣ်လီၤ. သ့ၣ်ဘ့ၣ်ဘၣ် တဘ့ၣ်အိၣ်ဒီးအခီၣ်ခံဖျၢၣ်လၢအဖီလာ်, သ့ၣ်ဘ့ၣ်ဘၣ် တဘ့ၣ်အိၣ်ဒီးအခီၣ်ခံဖျၢၣ်လၢအဖီလာ်လီၤ.
\p
\v 26 ဒီးနဘၣ်မၤနီၣ်ဘိလၢ သ့ၣ်ဖှ့ၡံးတၤလီၤ. ယဲၢ်ဘိလၢ သ့ၣ်ဘ့ၣ်ဘၣ် လၢတၢ်အိၣ်အလီၢ်တခီအဂီၢ်,
\v 27 ဒီးနီၣ် ဘိယဲၢ်ဘိလၢသ့ၣ်ဘ့ၣ်ဘၣ်လၢ တၢ်အိၣ်အလီၢ်လၢတ ခီဒၣ်အဂီၢ်, ဒီးနီၣ်ဘိယဲၢ်ဘိလၢသ့ၣ်ဘ့ၣ်ဘၣ်လၢတၢ် အိၣ်အလီၢ်အကပၤလၢမုၢ်နုာ်တခီအဂီၢ်လီၤ.
\p
\v 28 ဒီးနီၣ်ဘိအခၢၣ်သးတဘိလၢသ့ၣ်ဘ့ၣ်ဘၣ် အဖးဖီ န့ၣ်အထီဘၣ်တုၤလၢ အကတၢၢ်တခီပၢၢ်လၢ အက တၢၢ်အဝဲတခီလီၤ.
\p
\v 29 ဒီးနဘၣ်ပီၤသ့ၣ်ဘ့ၣ်ဘၣ်ဒီးထူ, ဒီးတ့အကွီၤနီၣ်ဘိ အလီၢ်လၢထူ, ဒီးနဘၣ်ပီၤနီၣ်ဘိဒီးထူလီၤ.
\p
\v 30 ဒီးနဘၣ်သူၣ်ထီၣ်တၢ်အိၣ်အလီၢ်န့ၣ် ဒ်တၢ်အဒိအ တဲာ်လၢ တၢ်ဒုးထံၣ်ဘၣ်နၤလၢ ကစၢၢ်လိၤန့ၣ်အသိး လီၤ.
\p
\v 31 ဒီးနဘၣ်မၤယၣ်ဘျးထီၣ်အသးလၢတၢ်လါ, ဒီးတၢ် လုးတကုာ်, ဒီးတၢ်ဂီၤ, ဒီးဖှီဝါကဆှၣ်အလုၣ်လ့ၢ်ဃံၤ အသးလၢပှၤမၤတၢ်သ့အတၢ်မၤလီၤ. ဘၣ်မၤအီၤအိၣ် ဒီးခ့ရူာ်တဖၣ်လီၤ.
\p
\v 32 ဒီးနဘၣ်ဘျးထီၣ်အီၤလၢ သ့ၣ်ဖှ့ၡံးတၤအထူၣ်ပီၤအ သးလၢထူလွံၢ်ထူၣ်အလိၤ, ဒီးအိၣ်ဝဲဒီးအနီၣ်ကွးထူ, ဒီးအိၣ်လၢအခီၣ်စ့လွံၢ်ဖျၢၣ်အဖီခိၣ်လီၤ.
\v 33 ဒီးနဘၣ်ဘျး ထီၣ်ယၣ်ဘျးထီၣ်အသးလၢနီၣ်ကွးတဖၣ်အဖီလာ်, ဒ် သိးနကဟဲစိာ်ဖဲန့ၣ် တၢ်အၢၣ်လီၤအီလီၤအတလါလၢ တၢ်ဘျးထီၣ်အသးအပူၤလၢညါတပူၤလီၤ. ဒီးယၣ်ဘျး ထီၣ်အသးန့ၣ်ကနီၤဖးန့ၢ်သုလၢ တၢ်အလီၢ်စီဆှံဒီးတၢ် အလီၢ်စီဆှံကတၢၢ်အဆၢန့ၣ်လီၤ.
\p
\v 34 ဒီးနဘၣ်ပာ်တၢ်မၤပူၤဖျဲးအလီၢ်လၢ တၢ်အၢၣ်လီၤအီ လီၤအတလါအဖီခိၣ်လၢ တၢ်အလီၢ်စီဆှံကတၢၢ်အ ပူၤလီၤ.
\p
\v 35 ဒီးနဘၣ်ပာ်စီၢ်နီၤခိၣ်လၢ ယၣ်ဘျးထီၣ်အသးလၢခိ တခီ, ဒီးမ့ၣ်အူဒၢမိၢ်ပှၢ်သဃီၤဒီးစီၢ်နီၤခိၣ်လၢတၢ်အိၣ် အလီၢ်လၢကလံၤထံးတခီ, ဒီးနဘၣ်ပာ်စီၢ်နီၤခိၣ်လၢ ကလံၤစိးတခီလီၤ.
\p
\v 36 ဒီးလၢဒဲအကျဲစၢၤအဂီၢ်န့ၣ်နဘၣ်မၤနီၣ်ကျၢၢ်ဘၢတၢ် တဘ့ၣ်လၢတၢ်လါ, ဒီးလၢတၢ်လုးတကုာ်, ဒီးလၢ တၢ်ဂီၤ, ဒီးလၢဖှီဝါကဆှၣ်ကံၣ်ဃ့အလုၣ်လ့ၢ်ဃံၤအ သးန့ၣ်လီၤ.
\p
\v 37 ဒီးလၢနီၣ်ကျၢၢ်ဘၢတၢ်အဂီၢ်န့ၣ်နဘၣ်မၤအထူၣ်လၢ သ့ၣ်ဖှ့ၡံးတၤယဲၢ်ထူၣ်, ဒီးပီၤအီၤဒီးထူ, ဒီးကအိၣ်ဒီးအ နီၣ်ကွးထူ, ဒီးနဘၣ်သိအခီၣ်တိၢ်ယဲၢ်ဖျၢၣ်လၢအဂီၢ်လီၤ.
\c 27
\cl ၂၇
\p
\v 1 ဒီးနဘၣ်မၤတၢ်လုၢ်အလီၢ်လၢသ့ၣ်ဖှ့ၡံးတၤ, အထီ ယဲၢ်ပျၢ်, ဒီးအဒီၣ်ဃီၤယဲၢ်ပျၢ်လီၤ. ဘၣ်မၤတၢ်လုၢ်အ လီၢ်န့ၣ်လၢတၢ်လွံၢ်နၢၣ်ဒ်သိးသိး, ဒီးအကစီၤထီၣ်သၢ ပျၢ်လီၤ.
\p
\v 2 ဒီးနဘၣ်မၤအနၢၤတဖၣ်လၢအသနၢၣ်လွံၢ်သနၢၣ်အ ဖီခိၣ်လၢတၢ်တလိၣ်ဃီလီၤ. ဒီးနဘၣ်ပီၤအီၤဒီးတိၢ်လီၤ.
\p
\v 3 ဒီးနဘၣ်တ့အသပၢၤစိာ်ကွံာ်အဖၣ်ဆါတဖၣ်, ဒီးအ တပူာ်တဖၣ်, ဒီးအသလၢဖှံတၢ်တဖၣ်, ဒီးအနီၣ်ကွး တဖၣ်, ဒီးအသပၢၤမ့ၣ်အူတဖၣ်လီၤ. နဘၣ်တ့အတၢ် ဖိတၢ်လံၤလၢတိၢ်ခဲလၢာ်လီၤ.
\p
\v 4 ဒီးနဘၣ်တ့ဖၣ်ကပူၤအဒါလၢ တိၢ်ဒ်ပထ့ပှာ်ဧိၤစၤဧိၤ အသိးလီၤ. ဒီးနဘၣ်တ့အကွီၤတိၢ်လွံၢ်ကွီၤ လၢဖၣ်က ပူၤအဒါလွံၢ်သနၢၣ်အဖီခိၣ်လီၤ.
\v 5 ဒီးနဘၣ်ပာ်အီၤလၢ တၢ်ဝးတရံး တၢ်လုၢ်လီၢ်အခီၣ်ထံး, ဘၣ်ဃူဝဲဒီးတၢ် လုၢ်လီၢ်အဖးဖီလီၤ.
\p
\v 6 ဒီးနဘၣ်မၤနီၣ်ယိးဘိတဖၣ်လၢ တၢ်လုၢ်လီၢ်အဂီၢ်, နီၣ်ယိးဘိသ့ၣ်ဖှ့ၡံးတၤ, ဒီးနဘၣ်ပီၤအီၤလၢတိၢ်လီၤ.
\p
\v 7 ဒီးပှၤဘၣ်ဒၢနုာ်နီၣ်ယိးဘိတဖၣ်လၢအကွီၤတဖၣ်အ ပူၤ, ဒီးနီၣ်ယိးဘိတဖၣ်ကအိၣ်လၢတၢ်လုၢ်လီၢ်ခံကပၤ အလိၤ, ဒ်သိးပှၤကစိာ်ထီၣ်အီၤလီၤ.
\v 8 နဘၣ်မၤအီၤလၢ သ့ၣ်ဘ့ၣ်ဘၣ်အိၣ်ဒီးအအိပူၤ, ဒ်တၢ်ဒုးထံၣ်ဘၣ်နၤလၢ ကစၢၢ်လိၤအသိးန့ၣ်, ပှၤဘၣ်မၤအီၤဒ်န့ၣ်သိးလီၤ.
\p
\v 9 ဒီးနဘၣ်မၤတၢ်အိၣ်အလီၢ်အဂၢၤလီၤ. လၢအကပၤ လၢကလံၤထံးတခီန့ၣ် ယၣ်လီၤစဲၤလၢ ဂၢၤအဂီၢ်မၤဝဲ လၢဖှီဝါကဆှၣ်, အလုၣ်လ့ၢ်ဃံၤအသး, အထီအပျၢ် တကယၤန့ၣ်ဘၣ်အိၣ်လၢတခီအဂီၢ်,
\v 10 ဒီးအထူၣ်အ ထူၣ်ခံဆံ, ဒီးအခီၣ်တိၢ်အဖျၢၣ်ခံဆံလီၤ. ဒီးထူၣ်အ နီၣ်ကွး, ဒီးအနီၣ်မၤစဲဘူးလိာ်အသးတဖၣ်ဘၣ်မၤလၢ စ့လီၤ.
\p
\v 11 ဒ်န့ၣ်အသိးလၢအကပၤလၢ ကလံၤစိးတခီအဂီၢ်န့ၣ်, ယၣ်လီၤစဲၤအထီအပျၢ်တကယၤ, ဒီးအထူၣ်အထူၣ်ခံ ဆံ, ဒီးအခီၣ်တိၢ်အဖျၢၣ်ခံဆံန့ၣ်ဘၣ်အိၣ်လီၤ. အ ထူၣ်တဖၣ်အနီၣ်ကွး, ဒီးအနီၣ်မၤစဲဘူးလိာ်အသးဘၣ် မၤလၢစ့လီၤ.
\p
\v 12 ဒီးယၣ်လီၤစဲၤအထီအပျၢ်ယဲၢ်ဆံ ဘၣ်အိၣ်လၢဂၢၤ အဒီၣ်ဃီၤလၢမုၢ်နုာ်တခီအဂီၢ်န့ၣ်လီၤ. အထူၣ်ဆံဆဲၣ် ထူၣ်, ဒီးအခီၣ်ဆံဆဲၣ်ဖျၢၣ်လီၤ.
\p
\v 13 ဒီးဂၢၤအဒီၣ်ဃီၤလၢ အကပၤလၢမုၢ်ထီၣ်တခီန့ၣ်အ ပျၢ်ယဲၢ်ဆံ,
\v 14 ဒီးယၣ်လီၤစဲၤလၢကျဲစၢၤတခီန့ၣ် အထီ တဆံယဲၢ်ပျၢ်, အထူၣ်သၢထူၣ်, ဒီးအခီၣ်သၢဖျၢၣ်က ဘၣ်အိၣ်လီၤ.
\v 15 ဒီးယၣ်လီၤစဲၤလၢအဝဲတခီန့ၣ် အထီ တဆံယဲၢ်ပျၢ်, အထူၣ်သၢထူၣ်, ဒီးအခီၣ်သၢဖျၢၣ်က ဘၣ်အိၣ်လီၤ.
\p
\v 16 ဒီးလၢဂၢၤကျဲစၢၤအဂီၢ်န့ၣ် ယၣ်လီၤစဲၤအထီအပျၢ်ခံ ဆံမၤအသးလၢတၢ်လါ, ဒီးလၢတၢ်လုးတကုာ်, ဒီး လၢတၢ်ဂီၤ, ဒီးလၢဖှီဝါကဆှၣ်ကံၣ်ဃ့အလုၣ်လ့ၢ်ဃံၤ အသးန့ၣ်, အထူၣ်လွံၢ်ထူၣ်, ဒီးအခီၣ်လွံၢ်ဖျၢၣ်ဘၣ် အိၣ်လီၤ.
\p
\v 17 ဒီးကယဲၢ်ထူၣ်ဝးတရံးအဂၢၤ ဘၣ်အိၣ်ဒီးနီၣ်မၤစဲဘူး လိာ်အသးစ့, အနီၣ်ကွးစ့, ဒီးအခီၣ်တိၢ်လီၤ.
\p
\v 18 ဒီးဂၢၤန့ၣ်အထီဘၣ်မ့ၢ် အပျၢ်တကယၤ, ဒီးအဒီၣ် ဃီၤအပျၢ်ယဲၢ်ဆံကိးပူၤဒဲး, ဒီးအကစီၤထီၣ်ယဲၢ်ပျၢ်မၤ အသးလၢဖှီဝါကဆှၣ် လ့ၢ်ဃံၤအသး, ဒီးအခီၣ်လၢ တိၢ်န့ၣ်လီၤ.
\p
\v 19 ဒီးကယဲၢ်တၢ်အိၣ်အလီၢ်အတၢ်ဖိတၢ်လံၤလၢ ပှၤမၤ အတၢ်ခဲလၢာ်, ဒီးကယဲၢ်အဘိကမိာ်ခံ, ဒီးဂၢၤအဘိ ကမိာ်ခံခဲလၢာ်န့ၣ်ဘၣ်မၤလၢတိၢ်လီၤ.
\p
\v 20 ဒီးနဘၣ်မၤလိာ်ပှၤအံၣ်စရ့လးဖိ, လၢအကဟဲစိာ် ဆူနအိၣ်သ့ၣ်စၤယံးအသိစီတိၢ်အသးလၢ မ့ၣ်အူဒၢအ ဂီၢ်, ဒ်သိးမ့ၣ်အူဒၢကကဲၤထီၣ်တထံၣ်ဃီလီၤ.
\p
\v 21 ဒီးတၢ်အိၣ်ဖှိၣ်အဒဲလၢ တၢ်ဘျးထီၣ်အသးလၢခိတ ခီလၢအအိၣ်လၢတၢ်အၢၣ်လီၤအီလီၤ အမဲာ်ညါန့ၣ်. စီၤအၤဟရိၣ်ဒီးအဖိခွါတဖၣ် ဘၣ်ကတဲာ်ကတီၤအီၤ လၢမုၢ်ဟါတုၤလၢမုၢ်ဂီၤလၢယွၤအမဲာ်ညါလီၤ. မ့ၢ်တၢ် မၤလိာ်အထူအယိာ်လီၤလၢ အစၢၤအသွဲၣ်လၢပှၤအံၣ် စရ့လးဖိအဂီၢ်လီၤ.
\c 28
\cl ၂၈
\p
\v 1 ဒီးနဲဒၣ်အံၤဒုးဟဲဘူးဒီးနၤ နဒီပုၢ်ဝဲၢ်စီၤအၤဟရိၣ်ဒီး အဖိခွါအိၣ်ဒီးအီၤတဖၣ်လၢပှၤအံၣ်စရ့လးဖိအကျါ, ဒ် သိးအကမၤပှၤလုၢ်တၢ်အဒိၣ်အတၢ်လၢယဂီၢ်, စီၤအၤ ဟရိၣ်, ဒီးစီၤအၤဟရိၣ်အဖိခွါစီၤနၤဒး, ဒီးစီၤအဘံ ဟူၤ, စီၤအလၤဧစၢ်, ဒီးစီၤအံသမၢ်တက့ၢ်.
\p
\v 2 ဒီးနဘၣ်မၤတၢ်အကူအသိးစီဆှံလၢအအိၣ်ဒီးအလၤ အကပီၤ, ဒီးအဃံအလၤလၢနဒီပုၢ်ဝဲၢ် စီၤအၤဟရိၣ် အဂီၢ်လီၤ.
\p
\v 3 ဒီးနဘၣ်ကတိၤတၢ်ဒီးကယဲၢ်ပှၤလၢအသးဆး, လၢ ယမၤပှဲၤအီၤဒီးသးကူၣ်တၢ်သ့ခဲလၢာ်, လၢအကမၤစီၤ အၤဟရိၣ်အကူအသိး, ဒ်သိးတၢ်ကပာ်စီဆှံအီၤ, ဒ် သိးအကမၤပှၤလုၢ်တၢ်အဒိၣ်အတၢ်လၢယဂီၢ်လီၤ.
\p
\v 4 ဒီးအအံၤမ့ၢ်တၢ်အကူအသိး လၢအဘၣ်မၤတဖၣ် န့ၣ်, သဃိးတဘ့ၣ်, ဒီးအ့ဖိးတဘ့ၣ်, ဒီးဆ့ထီတဘ့ၣ်, ဒီးဆ့ကံၣ်ဃ့တဘ့ၣ်, ဒီးခိၣ်သလုးတဖျၢၣ်, ဒီးယီၢ်တ ကိးတဘိန့ၣ်လီၤ. ဒီးဘၣ်မၤတၢ်အကူအသိးစီဆှံလၢန ဒီပုၢ်ဝဲၢ်စီၤအၤဟရိၣ်အဂီၢ်, ဒီးအဖိခွါတဖၣ်အဂီၢ်, ဒ်သိး အကမၤပှၤလုၢ်တၢ်အဒိၣ်အတၢ်လၢယဂီၢ်လီၤ.
\p
\v 5 ဒီးဘၣ်ဟံးန့ၢ်ထူ, ဒီးတၢ်လါ, ဒီးတၢ်လုးတကုာ်, ဒီးတၢ်ဂီၤ, ဒီးဖှီဝါကဆှၣ်လီၤ.
\p
\v 6 ဒီးဘၣ်မၤအ့ဖိးတဘ့ၣ်လၢထူ, လၢတၢ်လါ, ဒီးလၢ တၢ်လုးတကုာ်, လၢတၢ်ဂီၤ, ဒီးလၢဖှီဝါကဆှၣ်လၢ အလုၣ်လ့ၢ်ဃံၤအသး, ပှၤမၤတၢ်သ့အတၢ်မၤလီၤ.
\v 7 ဒီး အဖံဘၣ်ခိၣ်ခံဘ့ၣ် ဘၣ်စဲဘူးလိာ်အသးဖဲအဃၢၤခံ ဃၢၤလီၤ. ဒီးဘၣ်စဲဘူးလိာ်အသးလီၤ. ဒီးအ့ဖိးအယီၢ်တကိးကံၣ်ဃ့လၢအအိၣ်လၢအဖီခိၣ်
\v 8 န့ၣ်, ဘၣ်မၤအသးလၢတၢ်တဘ့ၣ်ဃီ, ဒ်အတၢ်မၤအသိး န့ၣ်လၢထူ, လၢတၢ်လါ, ဒီးလၢတၢ်လုးတကုာ်, ဒီးလၢ တၢ်ဂီၤ, ဒီးလၢဖှီဝါကဆှၣ်အလုၣ်လ့ၢ်ဃံၤအသးလီၤ.
\p
\v 9 ဒီးနဘၣ်ဟံးန့ၢ်တၢ်မျၢ်မဟူယၤခံဖျၢၣ်, ဒီးကွဲးပှၤအံၣ် စရ့လးဖိအမံၤလၢအလိၤလီၤ.
\v 10 ဃုဂၤအမံၤလၢလၢၢ်တ ဖျၢၣ်အလိၤ, ဒီးဃုဂၤလၢအအိၣ်လီၤတဲာ်အမံၤလၢလၢၢ် အဝဲတဖျၢၣ်အလိၤ, ဒ်အအိၣ်ဖျဲၣ်ဝဲအသိးန့ၣ်လီၤ.
\v 11 န ဘၣ်ကွဲးပှၤအံၣ်စရ့လးဖိအမံၤလၢ လၢၢ်ခံဖျၢၣ်အလိၤ လၢပှၤကွဲးလၢၢ်ဖိအတၢ်မၤ, တၢ်စဲပနီၣ်ဃာ်အတၢ်ကွဲး လီၤ. နဘၣ်မၤအီၤ, ဒ်သိးပှၤကပာ်အီၤလၢအမဲာ်ထူအ ပူၤလီၤ.
\v 12 ဒီးနဘၣ်ပာ်လၢၢ်ခံဖျၢၣ်လၢ အ့ဖိးအဖံဘၣ် ခိၣ်, လၢၢ်တၢ်သ့ၣ်နီၣ်ထီၣ်က့ၤတၢ်လၢပှၤအံၣ်စရ့လးဖိ အဂီၢ်လီၤ. ဒီးစီၤအၤဟရိၣ်ဘၣ်စိာ်အမံၤလၢအဖံဘၣ် ခိၣ်လၢယွၤအမဲာ်ညါလၢ တၢ်သ့ၣ်နီၣ်ထီၣ်က့ၤတၢ်အ ဂီၢ်လီၤ. ဒီးနဘၣ်မၤတၢ်အမဲာ်တဖၣ်လၢထူ,
\v 13-14 ဒီးသွဲထူစီ ခံဘိလီၤ. နဘၣ်မၤအီၤလီၤဂာ်ဒီးပျံၤတဖၣ် လၢတၢ် ထ့အသး, ဒီးနဘၣ်စၢဃာ်သွဲထ့အသးလၢတၢ်အမဲာ် တဖၣ်န့ၣ်လီၤ.
\p
\v 15 ဒီးနဘၣ်မၤတၢ်စံၣ်ညီၣ်အသဃိးလၢ ပှၤမၤတၢ်သ့ အတၢ်မၤ, ဒ်အ့ဖိးအတၢ်မၤအသိးန့ၣ်, နဘၣ်မၤအီၤ လီၤ. လၢထူ, လၢတၢ်ဟ့, ဒီးလၢတၢ်လုးတကုာ်, ဒီး လၢတၢ်ဂီၤ, ဒီးလၢဖှီဝါကဆှၣ်အလုၣ်လ့ၢ်ဃံၤအသးန ဘၣ်မၤအီၤလီၤ.
\v 16 တုၤအချံးအသးလၢအဖးဖီဒီး, ဘၣ် ကဲထီၣ်တၢ်လွံၢ်နၢၣ်ဒ်သိးသိးလီၤ. အထီတထါ, ဒီး အဒီၣ်ဃီၤတထါလီၤ.
\v 17 ဒီးနဘၣ်မၤပှဲၤအီၤလၢလၢၢ်အ တၢ်ပှဲၤ, လၢၢ်လွံၢ်ဂ့ၢ်လီၤ. တၢ်မျၢ်ဆီသွံၣ်တဖျၢၣ်, တၢ် မျၢ်ဘီအူးသပၤယၤတဖျၢၣ်, ဒီးတၢ်မျၢ်ဟ့မၠးတဖျၢၣ်န့ၣ် မ့ၢ်အခီၣ်ထံးတဂ့ၢ်လီၤ.
\p
\v 18 ဒီးခံဂ့ၢ်တဂ့ၢ်န့ၣ်မ့ၢ်တၢ်မျၢ်ဂီၤတဖျၢၣ်, တၢ်မျၢ်နံၤလါ တဖျၢၣ်, ဒီးတၢ်မျၢ်မဟူယၤတိၤအသးတဖျၢၣ်လီၤ.
\p
\v 19 ဒီးသၢဂ့ၢ်တဂ့ၢ်န့ၣ်တၢ်မျၢ်ဂီၤဘီတဖျၢၣ်, တၢ်မျၢ်မဟူ ယၤကံၣ်ဃ့တဖျၢၣ်, ဒီးတၢ်မျၢ်သကီၤဖီတဖျၢၣ်လီၤ.
\v 20 ဒီးလွံၢ်ဂ့ၢ်တဂ့ၢ်န့ၣ် မ့ၢ်တၢ်မျၢ်ဟ့ဘီတဖျၢၣ်, ဒီးတၢ်မျၢ်မဟူယၤတဖျၢၣ်, ဒီးတၢ်မျၢ်နကၤသွဲးတဖျၢၣ်လီၤ. ဘၣ်အိၣ်ဒီးအမဲာ်ထူဝးတရံးအီၤလီၤ.―
\p
\v 21 ဒီးလၢၢ်တဖၣ်န့ၣ်ဘၣ်အိၣ်ဒီး ပှၤအံၣ်စရ့လးဖိအမံၤ တဆံခံမံၤဒ်အမံၤအသိးန့ၣ်, ဒ်တၢ်စဲပနီၣ်ဃာ်အတၢ် ကွဲးအသိး, တဂၤလၢအမံၤဒၣ်ဝဲ, ဒ်ပှၤတဆံခံဒူၣ်အ သိးန့ၣ်လီၤ.
\p
\v 22 ဒီးနဘၣ်မၤ သွဲထူစီထ့အသးလၢ သဃိးအစိးနါ လီၤ.
\v 23 ဒီးနဘၣ်မၤကွီၤထူခံကွီၤလၢသဃိးအလိၤ, ဒီး နဘၣ်ပာ်ကွီၤခံကွီၤန့ၣ်လၢသဃိးအစိးနါခံခီလီၤ.
\v 24 ဒီး နဘၣ်ဒၢနုာ်သွဲထူထ့အသးခံဘိ လၢကွီၤခံကွီၤအိၣ်လၢ သဃိးအစိးနါခံခီလီၤ.
\v 25 ဒီးသွဲထ့အသးအစိးနါခံခီန ဘၣ်စၢဃာ်လၢအမဲာ်, ဒီးပာ်အီၤလၢအ့ဖိးအဖံဘၣ်ခိၣ် လၢအမဲာ်ညါန့ၣ်လီၤ.
\p
\v 26 ဒီးနဘၣ်မၤကွီၤထူခံကွီၤ, ဒီးနဘၣ်ပာ်အီၤလၢသဃိး အစိးနါခံခီလၢအကနူၤဆူအ့ဖိးအညါပူၤလီၤ.
\p
\v 27 ဒီးနဘၣ်မၤကွီၤထူအဂၤခံကွီၤ, ဒီးနဘၣ်ပာ်အီၤလၢ အ့ဖိးအဖံဘၣ်ခိၣ်ခံခီ လၢအဖီလာ်ဆူအမဲာ်ညါတခီ, သ ဃီၤဒီးတၢ်စဲဘူးလိာ်အသး, လၢအ့ဖိးအယီၢ်တကိး ကံၣ်ဃ့အဖီခိၣ်လီၤ.
\p
\v 28 ဒီးပှၤကစၢဃာ်သဃိးလၢအကွီၤ, ဒီးအ့ဖိးအကွီၤလၢ ပျံၤတၢ်လါ, ဒ်သိးအကအိၣ်ဝဲလၢ အ့ဖိးအယီၢ်တကိး ကံၣ်ဃ့အဖီခိၣ်, ဒီးဒ်သိးသဃိးအသုတထူၣ်ဖျဲးဒီးအ့ ဖိးန့ၣ်တဂ့ၤလီၤ.
\p
\v 29 ဒီးတုၤစီၤအၤဟရိၣ် လဲၤနုာ်လၢတၢ်အလီၢ်စီဆှံပူၤဒီး, ကစိာ်ပှၤအံၣ်စရ့လးဖိအမံၤ လၢတၢ်စံၣ်ညီၣ်အသဃိး အပူၤလၢအသးလိၤ, လၢတၢ်သ့ၣ်နီၣ်ထီၣ်က့ၤ အဂ့ၢ် လၢယွၤအမဲာ်ညါတထံၣ်ဃီလီၤ.
\p
\v 30-31 ဒီးနဘၣ်ပာ်အူရံၣ်ဒီး တူမံၣ်လၢ တၢ်စံၣ်ညီၣ်အသ ဃိးအပူၤ, ဒီးတုၤစီၤအၤဟရိၣ်လဲၤနုာ်လၢယွၤအမဲာ်ညါ ဒီး, ကအိၣ်လၢအသးလိၤလီၤ. ဒီးစီၤအၤဟရိၣ်ကစိာ် ပှၤအံၣ်စရ့လးဖိအတၢ်စံၣ်ညီၣ် လၢအသးလိၤလၢယွၤ အမဲာ်ညါတထံၣ်ဃီလီၤ. ဒီးနဘၣ်မၤအ့ဖိးအဆ့လၢ တၢ်လါဒီဘ့ၣ်ညါလီၤ.
\p
\v 32 ဒီးကအိၣ်ဒီးကိာ်အလီၢ်လၢအခိၣ်ဖးဖီလီၤ. ကအိၣ်ဒီး အကနူၤဆးသနံၣ်ဝးတရံးကိာ်အလီၢ်, ဒ်သဃိးသုးအ သိးန့ၣ်, ဒ်သိးအသုတယာ်တဂ့ၤလီၤ.
\p
\v 33 ဒီးလၢအခီၣ်ထံးအသရ့ၤန့ၣ် နဘၣ်မၤသလဲသၣ်လၢ တၢ်လါ, ဒီးလၢတၢ်လုးတကုၣ်, ဒီးလၢတၢ်ဂီၤဝးတရံး အသရ့ၤန့ၣ်, ဒီးပှ့ၤသၣ်ထူလၢအဘၢၣ်စၢၤ ဝးတရံးဝဲ လီၤ.
\v 34 ပှ့ၤသၣ်ထူတဖျၢၣ်ဒီးသလဲသၣ်တဖျၢၣ်, ပှ့ၤ သၣ်ထူတဖျၢၣ်ဒီးသလဲသၣ်တဖျၢၣ်လၢ ဆ့အခီၣ်ထံး အသရ့ၤဝးတရံးဝဲလီၤ.
\v 35 ဒီးကအိၣ်လၢစီၤအၤဟရိၣ်အ လိၤဒ်သိးအကမၤတၢ်အခ့အပှၤအတၢ်မၤ, ဒီးတုၤအ လဲၤနုာ်ဆူတၢ်အလီၢ်စီဆှံဆူယွၤအမဲာ်ညါ, ဒီးတုၤအ ဟဲက့ၤထီၣ်ဒီး, အသီၣ်ကဟူထီၣ်, ဒ်သိးအသုတသံ တဂ့ၤလီၤ.
\p
\v 36 ဒီးနဘၣ်မၤတၢ်ဘ့ၣ်ဘၣ်ထူစီတဘ့ၣ်လီၤ. ဒီးလၢအ လိၤန့ၣ်နဘၣ်ကွဲး, တၢ်စီဆှံလၢယွၤ, လၢတၢ်စဲပနီၣ် ဃာ်အတၢ်ကွဲးလီၤ.
\v 37 ဒီးနဘၣ်ပာ်အီၤလၢပျံၤဘ့ၣ်ဘၣ် တၢ်လါအလိၤ, ဒ်သိးအကအိၣ်လၢ ခိၣ်သလုးအလိၤ န့ၣ်လီၤ. ဘၣ်အိၣ်လၢခိၣ်သလုးအမဲာ်ညါတခီလီၤ.―
\p
\v 38 ဒီးဘၣ်အိၣ်လၢစီၤအၤဟရိၣ်အမဲာ်တူၢ်ခိၣ်, ဒ်သိးစီၤအၤ ဟရိၣ်ကစိာ်တၢ်ကမၣ်ဘၣ်ဃးဒီး တၢ်စီဆှံလၢပှၤအံၣ် စရ့လးဖိကပာ်စီဆှံလၢအတၢ်မၤဘူၣ်စီဆှံခဲလၢာ်လီၤ. ဒီးကအိၣ်လၢအမဲာ်တူၢ်ခိၣ်တထံၣ်ဃီ, ဒ်သိးအဝဲသ့ၣ် ကဘၣ်တၢ်တူၢ်လိာ်အီၤလၢယွၤအမဲာ်ညါလီၤ.
\v 39 ဒီးန ဘၣ်မၤကံၣ်ဃ့အဆ့ဖှီဝါကဆှၣ်, ဒီးနဘၣ်မၤအခိၣ်သ လုးလၢဖှီဝါကဆှၣ်, ဒီးနဘၣ်မၤအယီၢ်တကိးလၢတၢ် ကံၣ်ဃ့လီၤ.
\p
\v 40 ဒီးနဘၣ်မၤဆ့တဖၣ်လၢ စီၤအၤဟရိၣ်အဖိခွါတဖၣ် အဂီၢ်, ဒီးနဘၣ်မၤယီၢ်တကိးတဖၣ်လၢအဂီၢ်, ဒီးန ဘၣ်မၤခိၣ်ဖၢၣ်တဖၣ်လၢအဂီၢ်လၢ တၢ်လၤကပီၤဒီး တၢ်ဃံတၢ်လၤအဂီၢ်လီၤ.
\p
\v 41 ဒီးနဘၣ်ဒုးသိးအီၤလၢနဒီပုၢ်ဝဲၢ်စီၤအၤဟရိၣ်, ဒီးအ ဖိခွါတဖၣ်အိၣ်ဒီးအီၤ, ဒီးနဘၣ်ဖှူအီၤ, ဒီးပာ်အီၤလၢ အတၢ်မၤအဂီၢ်, ဒီးမၤစီဆှံအီၤ, ဒ်သိးအကမၤပှၤလုၢ် တၢ်အဒိၣ်အတၢ်လၢယဂီၢ်လီၤ.
\p
\v 42 ဒီးနဘၣ်မၤတၢ်ဖျီၣ်ခံ ဖှီဝါလၢအဂီၢ် ဒ်သိးအကဖျီၣ် ဘၣ်အညၣ်ဘ့ၣ်ဆ့န့ၣ်, လၢအယီၢ်ဒ့ ပၢၢ်လီၤလၢအ ကံၣ်ဒုၣ်လီၤ.
\p
\v 43 ဒီးတုၤစီၤအၤဟရိၣ်ဒီးအဖိခွါတဖၣ် ဟဲနုာ်လၢဒဲတၢ် အိၣ်ဖှိၣ်အပူၤမ့ၢ်ဂ့ၤ, တုၤအသုးဘူးအသးဆူ တၢ်လုၢ် အလီၢ်ဒ်သိး အကမၤတၢ်အခ့အပှၤအတၢ်လၢ တၢ်အ လီၢ်စီဆှံအပူၤမ့ၢ်ဂ့ၤ, ဘၣ်အိၣ်လၢအလိၤ, ဒ်သိးအသု တဘၣ်တၢ်ဒဲးဘးဒီးသံတဂ့ၤလီၤ. မ့ၢ်တၢ်မၤလိာ်အထူ အယိာ်လၢအဂီၢ်, ဒီးလၢအချံအသၣ်လၢအလီၢ်ခံအဂီၢ် န့ၣ်လီၤ.
\c 29
\cl ၂၉
\p
\v 1 ဒီးအအံၤမ့ၢ်တၢ်လၢ နဘၣ်မၤအီၤဒ်သိးနကမၤစီဆှံ ထီၣ်အီၤလၢအကမၤပှၤလုၢ်တၢ်အဒိၣ် အတၢ်လၢယဂီၢ် လီၤ. ဟံးန့ၢ်ဂီၤဖံးဖါဖိတဒု, ဒီးသိဖါလၢအလၢအပှဲၤ ခံဒု,
\v 2 ဒီးကိၣ်ဒီဖျၢၣ်တအိၣ်ဘၣ်ဒီးကိၣ်မံၣ်ဘၣ်, ဒီး ကိၣ်ဘ့ၣ်ဘၣ်တအိၣ်ဘၣ်ဒီးကိၣ်မံၣ်ဘၣ်ဃါဃုာ်ဒီးသိ, ဒီးကိၣ်ဘ့ၣ်ဘၣ်ဘူသလါတအိၣ်ဘၣ်ဒီး ကိၣ်မံၣ်ဖှူအ သးဒီးသိန့ၣ်တက့ၢ်. နဘၣ်မၤအီၤလၢဘုကၠူၣ်အက မူၣ်လီၤ.
\p
\v 3 ဒီးနဘၣ်ဒၢနုာ်အီၤလၢနာ်တဖျၢၣ်ဃီအပူၤ, ဒီးဟဲစိာ် အီၤလၢနာ်ပူၤ, ဒီးဂီၤဖံးဖါတဒု, ဒီးသိဖါခံဒုန့ၣ်လီၤ.
\p
\v 4 ဒီးနဘၣ်ဒုးဟဲစီၤအၤဟရိၣ်ဒီးအဖိခွါတဖၣ် ဆူတၢ် အိၣ်ဖှိၣ်အဒဲအကျဲစၢၤ, ဒီးနဘၣ်သ့စီအီၤလၢထံလီၤ.
\p
\v 5 ဒီးနဘၣ်ဟံးန့ၢ်တၢ်အကူအသိးတဖၣ်န့ၣ်, ဒီးဒုးသိး စီၤအၤဟရိၣ်လၢဆ့, ဒီးအ့ဖိးအဆ့ထီ, ဒီးအ့ဖိး, ဒီး သဃိး, ဒီးဒုးကံၢ်အယီၢ်ဒ့ဒီးအယီၢ်တကိးကံၣ်ဃ့,
\v 6 ဒီး ဖၢၣ်ထီၣ်ခိၣ်ဖၢၣ်, ဒီးပာ်ခိၣ်သလုးစီဆှံလၢခိၣ်ဖၢၣ်အ ဖီခိၣ်လီၤ.
\v 7-8 ဒီးနဘၣ်ဟံးန့ၢ်သိဖှူတၢ်, ဒီးလူလီၤအီၤ လၢအခိၣ်ဒီးဖှူအီၤလီၤ. ဒီးနဘၣ်ဒုးဟဲအဖိခွါဒီး ဒုးသိးအီၤလၢဆ့တဖၣ်,
\p
\v 9 ဒီးနဘၣ်ဒုးကံၢ်အီၤလၢယီၢ်တကိး (စီၤအၤဟရိၣ်ဒီးအ ဖိခွါတဖၣ်) ဒီးဒုးဖၢၣ်အခိၣ်လၢခိၣ်ဖၢၣ်တဖၣ်လီၤ. ဒီး တၢ်မၤ ပှၤလုၢ်တၢ်အဒိၣ်အတၢ်န့ၣ်ကကဲထီၣ် အတၢ် လၢတၢ်အလုၢ်အလၢ်အထူအယိာ်လီၤ. ဒီးနဘၣ်ပာ်စီၤ အၤဟရိၣ်ဒီးအဖိခွါတဖၣ်လၢအတၢ်မၤအဂီၢ်လီၤ.
\p
\v 10 ဒီးနဘၣ်ဒုးဟဲဂီၤဖံးတဒုဆူ တၢ်အိၣ်ဖှိၣ်အဒဲအမဲာ် ညါ, ဒီးစီၤအၤဟရိၣ်ဒီးအဖိခွါတဖၣ်ဘၣ်ပာ်အစုလၢ ဂီၤဖံးန့ၣ်အခိၣ်လီၤ.
\v 11 ဒီးနဘၣ်မၤသံဂီၤဖံးလၢယွၤအ မဲာ်ညါဖဲတၢ်အိၣ်ဖှိၣ်အဒဲအကျဲစၢၤလီၤ.
\v 12 ဒီးနဘၣ်ဟံး န့ၢ်ဂီၤဖံးအသွံၣ်တနီၤ, ဒီးပာ်အီၤလၢတၢ်လုၢ်လီၢ်အနၢၤ လၢနစုမုၢ်, ဒီးလူလီၤကယဲၢ်သွံၣ်လၢအအိၣ်လီၤတဲာ် န့ၣ်လၢတၢ်လုၢ်လီၢ်အခီၣ်ထံးလီၤ.
\p
\v 13 ဒီးနဘၣ်ဟံးန့ၢ်သိအိၣ်လၢ အပှံာ်သလီအလိၤ, ဒီး တၢ်အိၣ်လၢအသူၣ်အလိၤ, ဒီးအကလ့ၢ်ခံဖျၢၣ်ဒီးသိ အိၣ်လၢအလိၤ, ဒီးဆိၣ်ကဲၤထီၣ်ကွံာ်အီၤလၢတၢ်လုၢ် လီၢ်အဖီခိၣ်န့ၣ်လီၤ.
\p
\v 14 မ့မ့ၢ်ဂီၤဖံးအညၣ်, ဒီးအဖံး, ဒီးအအ့ၣ်တဖၣ်န့ၣ်န ဘၣ်ဆူးထီၣ်ကွံာ်လၢမ့ၣ်အူလၢ ပှၤသူၣ်ဒဲအလီၢ်လၢခိ လီၤ. အဝဲန့ၣ်မ့ၢ်တၢ်ဒဲးဘးလီၤ.
\p
\v 15 ဒီးနဘၣ်ဟံးန့ၢ်သိဖါတဒု, ဒီးစီၤအၤဟရိၣ်ဒီးအဖိခွါ တဖၣ်ဘၣ်ပာ်အစုလၢသိဖါန့ၣ်အခိၣ်လီၤ.
\v 16 ဒီးနဘၣ် မၤသံသိဖါတဒု, ဒီးနဘၣ်ဟံးန့ၢ်အသွံၣ်, ဒီးဖှံအီၤဝး တရံးလၢတၢ်လုၢ်လီၢ်အဖီခိၣ်,
\v 17 ဒီးနဘၣ်ဒီၣ်တဲာ်သိဖါ တကူာ်တကူာ်, ဒီးသ့စီအပှံာ်, ဒီးအခီၣ်, ဒီးပာ်ဖှိၣ် ဒီးအကူာ်တဖၣ်, ဒီးအခိၣ်လီၤ.
\v 18 ဒီးနဘၣ်ဆိၣ်ကဲၤ သိဖါန့ၣ်ဒီဒုညါလၢတၢ်လုၢ်လီၢ်အဖီခိၣ်လီၤ. မ့ၢ်ဝဲလၢ တၢ်လုၢ်မ့ၣ်အူလၢယွၤအဂီၢ်, မ့ၢ်ဝဲလၢတၢ်နၢမူ, တၢ် လုၢ်မ့ၣ်အူလၢယွၤအဂီၢ်လီၤ.
\p
\v 19 ဒီးနဘၣ်ဟံးန့ၢ်သိဖါအဝဲတဒုန့ၣ်, ဒီးစီၤအၤဟရိၣ် ဒီးအဖိခွါတဖၣ်ဘၣ်ပာ်အစုလၢသိဖါအခိၣ်လီၤ.
\v 20 ဒီးန ဘၣ်မၤသံသိဖါ, ဒီးဟံးန့ၢ်အသွံၣ်, ဒီးပာ်လၢစီၤအၤဟ ရိၣ်အနၢ်ကုခိၣ်အထွဲ, ဒီးလၢအဖိခွါတဖၣ်အနၢ်ကုအ ခိၣ်အထွဲ, ဒီးလၢအစုမုၢ်ဒိၣ်အထွဲ, ဒီးလၢအခီၣ်မုၢ်ဒိၣ် အထွဲ, ဒီးဖှံသွံၣ်ဝးတရံးလၢတၢ်လုၢ်လီၢ်အဖီခိၣ်လီၤ.
\p
\v 21 ဒီးနဘၣ်ဟံးန့ၢ်သွံၣ်လၢအအိၣ်လၢ တၢ်လုၢ်လီၢ်အ ဖီခိၣ်တနီၤ, ဒီးတၢ်သိဖှူတနီၤ, ဒီးဖှံတၢ်လၢစီၤအၤဟ ရိၣ်အလိၤ, ဒီးလၢအကူအသိးအလိၤ, ဒီးလၢအဖိခွါ တဖၣ်အလိၤ, ဒီးလၢအဖိခွါတဖၣ်အကူအသိးအလိၤ အိၣ်ဒီးအီၤ, ဒီးကစီဆှံထီၣ်, အဝဲဒၣ်, ဒီးအကူအသိး, ဒီးအဖိခွါတဖၣ်, ဒီးအဖိခွါတဖၣ်အကူအသိးအိၣ်ဒီး အီၤလီၤ.
\v 22 ဒီးနဘၣ်ဟံးန့ၢ်သိဖါအသိ, ဒီးအမဲၢ်ဘီၣ်, ဒီးသိလၢအပှံာ်သလီအလိၤ, ဒီးတၢ်အိၣ်လၢအသူၣ်အလိၤ, ဒီးအကလ့ၢ်ခံဖျၢၣ်, ဒီးသိအိၣ်လၢအလိၤ, ဒီးအခီၣ်ဒုၣ်ထွဲ, (အဂ့ၢ်ဒ်အံၤ, မ့ၢ်တၢ်ပာ်စီဆှံတၢ်အသိဖါတဒု),―
\p
\v 23 ဒီးကိၣ်တဖျၢၣ်, ဒီးကိၣ်ဃါဃုာ်ဒီးသိတဘ့ၣ်, ဒီးကိၣ် ဘူသလါတဘ့ၣ်လၢနာ်ပူၤလၢအအိၣ် ဒီးကိၣ်တအိၣ် ဘၣ်ဒီးကိၣ်မံၣ်ဘၣ်လၢယွၤအမဲာ်ညါလီၤ.
\p
\v 24 ဒီးနဘၣ်ပာ်တၢ်ခဲလၢာ်လၢစီၤအၤဟရိၣ်အစုပူၤ, ဒီး အဖိခွါတဖၣ်အစုပူၤ, ဒီးနဘၣ်ဝၢ်ဃီၤအီၤလၢတၢ်ဝၢ် လၢယွၤအမဲာ်ညါလီၤ.
\p
\v 25 ဒီးနဘၣ်ဟံးန့ၢ်အီၤလၢအစုပူၤ, ဒီးဆိၣ်ကဲၤကွံာ်အီၤ လၢတၢ်လုၢ်လီၢ်အဖီခိၣ်လၢတၢ်လုၢ်မ့ၣ်အူ, လၢတၢ်နၢ မူလၢယွၤအမဲာ်ညါ, တၢ်လုၢ်လၢမ့ၣ်အူလၢယွၤအဂီၢ် လီၤ.
\p
\v 26 ဒီးနဘၣ်ဟံးန့ၢ်သိဖါအသးနါပှၢ် လၢအဘၣ်ဃးဒီး တၢ်ပာ်စီၤအၤဟရိၣ်လၢအတၢ်မၤအဂီၢ်, ဒီးဝၢ်ဃီၤအီၤ လၢတၢ်ဝၢ်လၢယွၤအမဲာ်ညါ, ဒီးကကဲထီၣ်ဝဲလၢနဂီၢ် လီၤ.
\p
\v 27 ဒီးနဘၣ်ပာ်စီဆှံတၢ်ဝၢ်အသးနါပှၢ်, ဒီးတၢ်ဝံၢ်အခီၣ် ဒုၣ်လၢအဘၣ်တၢ်ဝၢ်ဃီၤအီၤ, ဒီးလၢအဘၣ် တၢ်ဝံၢ် ထီၣ်ဝံၢ်လီၤလၢသိဖါဘၣ်ဃးဒီး တၢ်ပာ်စီၤအၤဟရိၣ် ဒီးအဖိခွါတဖၣ်လၢအတၢ်မၤအဂီၢ်လီၤ.
\v 28 ဒီးကကဲထီၣ် စီၤအၤဟရိၣ်ဒီးအဖိခွါတဖၣ်အတၢ်, လၢတၢ်အလုၢ်အ လၢ်လီၤစိၤလီၤထီလၢပှၤအံၣ်စရ့လးဖိန့ၣ်လီၤ. အဂ့ၢ်ဒ် အံၤ, မ့ၢ်တၢ်ဝံၢ်လီၤ. ဒီးကကဲထီၣ်တၢ်ဝံၢ်လၢပှၤအံၣ်စ ရ့လးဖိလၢ အတၢ်လုၢ်မၤဃူမၤဖိးအပူၤ အတၢ်ဝံၢ်လၢ ယွၤအဂီၢ်လီၤ.
\p
\v 29 ဒီးစီၤအၤဟရိၣ်အကူအသိးစီဆှံ လၢအလီၢ်ခံန့ၣ်က ကဲထီၣ်အဖိခွါတဖၣ်အတၢ်, ဒ်သိးအကဘၣ်တၢ်ဖှူအီၤ လၢအပူၤ, ဒီးဒ်သိးတၢ်ကပာ်အီၤ လၢအတၢ်မၤအဂီၢ် လၢအပူၤလီၤ.
\p
\v 30 ဒီးအဖိခွါလၢအကဲထီၣ် ပှၤလုၢ်တၢ်အဒိၣ် လၢအ လီၢ်တဂၤန့ၣ်, တုၤအဟဲနုာ်လၢတၢ်အိၣ်ဖှိၣ်အဒဲပူၤဒ် သိးအကမၤတၢ်အခ့အပှၤအတၢ်လၢ တၢ်အလီၢ်စီဆှံ အပူၤဒီး, ဘၣ်သိးဝဲနွံနံၤလီၤ.
\p
\v 31 ဒီးနဘၣ်ဟံးန့ၢ်သိဖါဘၣ်ဃးဒီး တၢ်ပာ်လၢအတၢ် မၤအဂီၢ်, ဒီးချီအညၣ်လၢအလီၢ်စီဆှံတပူၤပူၤလီၤ.
\p
\v 32 ဒီးစီၤအၤဟရိၣ်ဒီး အဖိခွါတဖၣ် ဘၣ်အီၣ်သိဖါအ ညၣ်, ဒီးကိၣ်အိၣ်ဝဲလၢနာ်ပူၤလၢတၢ်အိၣ်ဖှိၣ်အဒဲကျဲ စၢၤဂီၤထံးလီၤ.
\v 33 ဒီးဘၣ်အီၣ်တၢ်လၢအမၤပူၤဖျဲးတၢ်ဒ် သိးအကပာ်အီၤ လၢအတၢ်မၤအဂီၢ်, ဒီးမၤစီဆှံအီၤ လီၤ. မ့မ့ၢ်ပှၤတခီဘီမုၢ်ဖိတဘၣ်အီၣ်ဘၣ်. အဂ့ၢ်ဒ်အံၤ, မ့ၢ်တၢ်စီဆှံလီၤ.
\p
\v 34 ဒီးတၢ်ညၣ်ဘၣ်ဃးဒီးတၢ်ပာ်လၢ အတၢ်မၤအဂီၢ်မ့ၢ် ဂ့ၤ, ကိၣ်မ့ၢ်ဂ့ၤ, မ့ၢ်အိၣ်လီၤတဲာ်တနီၤ တုၤမုၢ်ဆ့ၣ် ထီၣ်န့ၣ်ဒီး, နဘၣ်ဆူးထီၣ်ကွံာ်အီၤလၢမ့ၣ်အူလီၤ. ပှၤ တဘၣ်အီၣ်ဘၣ်အီၤဘၣ်. မ့ၢ်တၢ်စီဆှံအဂ့ၢ်လီၤ.
\p
\v 35 ဒီးနဘၣ်မၤ စီၤအၤဟရိၣ်ဒီးအဖိခွါတဖၣ် ဒ်ကယဲၢ် တၢ်လၢယမၤလိာ်နၤအသိးန့ၣ်လီၤ. ဒီးနဘၣ်ပာ်အီၤ လၢအတၢ်မၤအဂီၢ်နွံနံၤလီၤ.
\v 36 ဒီးနဘၣ်လုၢ်တၢ်ဒဲးဘး ဂီၤဖံးဖါတဒုကိးနံၤဒဲးလၢ တၢ်မၤပူၤဖျဲၤတၢ်အဂီၢ်, ဒီး တုၤနမၤတၢ်ပူၤဖျဲးလၢတၢ်လုၢ်လီၢ်အဖီခိၣ်ဒီး, နဘၣ် မၤကဆှီအီၤ, ဒီးနဘၣ်ဖှူအီၤဒ်သိးနကမၤစီဆှံအီၤလီၤ.―
\p
\v 37 နွံနံၤန့ၣ်နဘၣ်မၤအတၢ်ပူၤဖျဲးတၢ်လၢ တၢ်လုၢ်လီၢ်အဖီ ခိၣ်, ဒီးမၤစီဆှံအီၤ, ဒီးကကဲထီၣ် တၢ်လုၢ်လီၢ်စီဆှံ လီၤ. ကယဲၢ်တၢ်လၢအထိးတၢ်လုၢ်လီၢ်တမံၤလၢ်လၢ် န့ၣ်ဘၣ်စီဆှံဝဲလီၤ.
\p
\v 38 ဒီးအအံၤမ့ၢ်တၢ်လၢ နဘၣ်လုၢ်ထီၣ်လၢတၢ်လုၢ်လီၢ် အဖီခိၣ်, သိဖိတနံၣ်ဖိခံဒု, တနံၤအဂီၢ်ခံဒု, တနံၤအ ဂီၢ်ခံဒုတထံၣ်ဃီလီၤ.
\p
\v 39 သိဖိတဒုန့ၣ် နဘၣ်လုၢ်လၢမုၢ်ဂီၤ, ဒီးသိဖိအဝဲတဒု န့ၣ်နဘၣ်လုၢ်လၢမုၢ်ဟါလီၤ.
\v 40 ဒီးကိၣ်ကမူၣ်တဧ့းစ ရိၣ်ဃါဃုာ်အသးဒီးသိတိၢ်အသး တဟံၣ်လွံၢ်ပူတပူ, ဒီးစပံးထံ တဟံၣ်လွံၢ်ပူတပူ လၢတၢ်လုၢ်အီအဂီၢ်န့ၣ် ဘၣ်အိၣ်ဝဲဒီးသိဖိတဒုလီၤ.
\v 41 ဒီးသိဖိခံဒုတဒု နဘၣ်လုၢ်လၢမုၢ်ဟါ, ဒီးနဘၣ်မၤအီၤဒ်တၢ်မၤဘူၣ်ကိၣ်လၢမုၢ်ဂီၤအသိး, ဒီးဒ်တၢ်လုၢ်အီအသိး, လၢတၢ်နၢမူ, တၢ်လုၢ်မ့ၣ်အူလၢယွၤအဂီၢ်လီၤ.―
\p
\v 42 မ့ၢ်တၢ်လုၢ်မ့ၣ်အူတထံၣ်ဃီ လၢသုစၢၤသုသွဲၣ်အစိၤစိၤ, လၢတၢ်အိၣ်ဖှိၣ်အဒဲကျဲစၢၤဂီၤထံးလၢယွၤအမဲာ်ညါ, ဖဲ ယကဟဲသဂၢၢ်သု, ဒ်သိးယကကတိၤတၢ်ဒီးနၤလီၤ.
\p
\v 43 ဒီးယကဟဲသဂၢၢ်ပှၤအံၣ်စရ့လးဖိဖဲန့ၣ်, ဒီးတၢ်ကစီ ဆှံထီၣ်လၢ ယလၤကပီၤလီၤ.
\v 44 ဒီးယကမၤစီဆှံထီၣ် တၢ်အိၣ်ဖှိၣ်အဒဲ, ဒီးတၢ်လုၢ်အလီၢ်, ဒီးယကမၤစီဆှံ ထီၣ်စီၤအၤဟရိၣ်ဒီး အဖိခွါတဖၣ်, ဒ်သိးအကမၤပှၤ လုၢ်တၢ်အဒိၣ်အတၢ်လၢယဂီၢ်လီၤ.
\p
\v 45 ဒီးယကအိၣ်ကဆိးလၢ ပှၤအံၣ်စရ့လးဖိအကျါ, ဒီး ယကကဲထီၣ်အကစၢ်လီၤ.
\v 46 ဒီးကသ့ၣ်ညါဝဲလၢယမ့ၢ် ယွၤ, အကစၢ်လၢအဒုးဟးထီၣ်ကွံာ်အီၤ လၢကီၢ်အဲၤ ကူပတူးအပူၤ, ဒ်သိးယကအိၣ်ကဆိး လၢအကျါန့ၣ် လီၤ. ယဲဒၣ်အံၤယမ့ၢ်ယွၤ, အကစၢ်လီၤ.
\c 30
\cl ၃၀
\p
\v 1 ဒီးနဘၣ်မၤတၢ်လုၢ်လီၢ်လၢ တၢ်ဆိၣ်ကဲၤတၢ်နၢမူအ ဂီၢ်လီၤ.
\v 2 အထီတပျၢ်, ဒီးအဒီၣ်ဃီၤတပျၢ်, ဘၣ်အိၣ် ဒီးအနၢၣ်လွံၢ်နၢၣ်ဒ်သိးသိးလီၤ. ဒီးအကစီၤထီၣ်ခံပျၢ်, ဒီးအနၢၤတဖၣ်ကဘၣ်မၤအသးလၢတၢ်တမံၤဃီလီၤ.
\p
\v 3 ဒီးနဘၣ်ပီၤအီၤဒီးထူစီလၢအဖီခိၣ်, ဒီးလၢအကပၤ ဝးတရံးအီၤ, ဒီးအနၢၤတဖၣ်န့ၣ်လီၤ. နဘၣ်တ့အခိၣ် သလုးထူဝးတရံးအီၤလီၤ.
\p
\v 4 ဒီးနဘၣ်တ့အကွီၤထူခံကွီၤ လၢအခိၣ်ကျီၤအဖီလာ် လၢအနၢၣ်ခံနၢၣ်အဃၢၤလီၤ. နဘၣ်တ့အီၤလၢအက ပၤခံခီအလိၤလီၤ. ဒီးကကဲထီၣ်အလီၢ်လၢနီၢ်ယိးဘိအ ဂီၢ်ဒ်သိးပှၤကစိာ်ထီၣ်အီၤလီၤ.
\p
\v 5 ဒီးနဘၣ်မၤအနီၣ်ယိးဘိလၢသ့ၣ်ဖှ့ၡံးတၤ, ဒီးပီၤအီၤ လၢထူလီၤ.
\p
\v 6 ဒီးနဘၣ်ပာ်အီၤလၢ တၢ်ဘျးထီၣ်အသး အမဲာ်ညါ လၢအအိၣ်လၢ တၢ်အၢၣ်လီၤအီလီၤ အတလါအဃၢၤ လၢတၢ်မၤပူၤဖျဲးအလီၢ်အမဲာ်ညါ, လၢအအိၣ်လၢတၢ် အၢၣ်လီၤအီၤလီၤအဖီခိၣ်န့ၣ်, ဖဲယကဟဲသဂၢၢ်နၤလီၤ.
\p
\v 7 ဒီးစီၤအၤဟရိၣ် ဘၣ်ဆိၣ်ကဲၤတၢ်နၢမူ လၢအဖီခိၣ် ကိးဂီၤဒဲးလီၤ. တုၤအကတဲာ်ကတီၤမ့ၣ်အူဒၢတဖၣ်န့ၣ် ဒီး, ဘၣ်ဆိၣ်ကဲၤတၢ်နၢမူလၢအဖီခိၣ်လီၤ.
\v 8 ဒီးတုၤ စီၤအၤဟရိၣ်ဒွဲၣ်ထီၣ်မ့ၣ်အူဒၢတဖၣ်လၢမုၢ်ဟါဒီး, ဘၣ် ဆိၣ်ကဲၤတၢ်နၢမူလၢအဖီခိၣ်လီၤ. မ့ၢ်တၢ်ဆိၣ်ကဲၤနၢမူ တထံၣ်ဃီလၢယွၤအမဲာ်ညါလီၤလၢ သုစၢၤသုသွဲၣ်အ စိၤစိၤအဃၣ်ဃၣ်လီၤ.
\p
\v 9 ဒီးတၢ်ဆိၣ်ကဲၤနၢမူလီၤဆီမ့ၢ်ဂ့ၤ, တၢ်လုၢ်မ့ၣ်အူမ့ၢ် ဂ့ၤ, တၢ်မၤဘူၣ်ကိၣ်မ့ၢ်ဂ့ၤ, ဆိၣ်ကဲၤလၢအဖီခိၣ်တဂ့ၤ, ဒီးလူလီၤတၢ်လုၢ်အီလၢအဖီခိၣ်တဂ့ၤ.
\p
\v 10 ဒီးစီၤအၤဟရိၣ်ဘၣ်မၤတၢ်ပူၤဖျဲး တၢ်လၢအနၢၤအဖီ ခိၣ်လၢတၢ်မၤပူၤဖျဲး တၢ်ဒဲးဘးအသွံၣ်န့ၣ်တနံၣ်တဘျီ လီၤ. တနံၣ်တဘျီန့ၣ် ဘၣ်မၤတၢ်ပူၤဖျဲးတၢ်လၢအဖီ ခိၣ်လီၤလၢသုစၢၤသုသွဲၣ်အစိၤစိၤအဃၣ်ဃၣ်လီၤ. မ့ၢ် တၢ်စီဆှံကတၢၢ်လၢယွၤအဂီၢ်လီၤ. ဒီးယွၤကတိၤတၢ်ဒီးစီၤမိၤရှ့ဒီးစံးဝဲဒၣ်,
\v 11-12 တုၤနဂံၢ် ပှၤအံၣ်စရ့လးဖိဒီး, ဒ်အတၢ်ဂံၢ်အိၣ်ဝဲအသိးန့ၣ်, ပှၤ ဘၣ်ဟ့ၣ်ယွၤလၢတၢ်ပှ့ၤက့ၤအသးတဂၤလၢအဂီၢ်ဒၣ်ဝဲ, တဂၤလၢအဂီၢ်ဒၣ်ဝဲ, ဖဲနဂံၢ်အီၤဒ်သိးတုၤနဂံၢ်အီၤဒီး, တၢ်သံသတြိာ်အသုတဘၣ်အီၤတဂ့ၤန့ၣ်လီၤ.
\p
\v 13 ဒီးဘၣ်ဟ့ၣ်အအံၤ, ကယဲၢ်ပှၤလၢအခီဂာ်ဆူပှၤဘၣ် တၢ်ဂံၢ်အီၤအကျါတဂၤလၢ်လၢ်န့ၣ် ဘၣ်ဟ့ၣ်စ့ဖးဖီၡ က့လးဒ်အလီၢ်စီဆှံအၡက့လးအသိး (တၡက့လးန့ၣ် မ့ၢ်က့ရၤခံဆံလီၤ.) ဖးဖီၡက့လးန့ၣ် ကကဲထီၣ်တၢ် မၤဘူၣ်ယွၤလီၤ.
\p
\v 14 ကယဲၢ်ပှၤလၢအသးပှၢ်အနံၣ်ခံဆံဒီး အါန့ၢ်အန့ၣ် တက့ၢ်လၢအခီဂာ်ဆူ ပှၤဘၣ်တၢ်ဂံၢ်အီၤအကျါကိးဂၤ ဒဲးန့ၣ်, ဘၣ်မၤဘူၣ်တၢ်လၢယွၤလီၤ.
\p
\v 15 တုၤသုမၤဘူၣ်တၢ်လၢယွၤ ဒ်သိးသုကမၤတၢ်ပူၤဖျဲး လၢသုသးအဂီၢ်ဒီး, ပှၤအထူးအတီၤတဟ့ၣ်ဘၣ်အါန့ၢ် ဖးဖီၡက့လးဘၣ်. ဒီးပှၤဖှီၣ်ဖိယာ်ဖိတဟ့ၣ်ဘၣ်စှၤန့ၢ် အဝဲန့ၣ်ဘၣ်လီၤ.
\p
\v 16 ဒီးနဘၣ်ဟံးန့ၢ်တၢ်မၤပူၤဖျဲးတၢ်အစ့ လၢပှၤအံၣ်စရ့ လးဖိအစုပူၤ, ဒီးပာ်အီၤလၢတၢ်အိၣ်ဖှိၣ်အဒဲအတၢ်မၤ အဂီၢ်, ဒ်သိးအကကဲထီၣ်တၢ်သ့ၣ်နီၣ်က့ၤလၢပှၤအံၣ် စရ့လးဖိအဂီၢ်လၢယွၤအမဲာ်ညါ, ဒ်သိးအကမၤတၢ်ပူၤ ဖျဲးလၢသုသးအဂီၢ်လီၤ. ဒီးယွၤကတိၤတၢ်ဒီးစီၤမိၤရှ့ဒီးစံးဝဲဒၣ်,
\v 17-18 နဘၣ်တ့ သရာ်တိၢ်အိၣ်ဒီးအခီၣ်တိၢ်, ဒ်သိးပှၤကသ့စီတၢ်လီၤ. ဒီးနဘၣ်ပာ်အီၤလၢတၢ်အိၣ်ဖှိၣ်အဒဲ ဒီးတၢ်လုၢ်လီၢ်အ ဘၢၣ်စၢၤ, ဒီးနဘၣ်ဒၢနုာ်ထံလၢအပူၤလီၤ.
\v 19 ဒီးစီၤအၤ ဟရိၣ်ဒီးအဖိခွါတဖၣ် ဘၣ်သ့စီအစုဒီးအခီၣ်လၢအပူၤ လီၤ.
\v 20 တုၤအလဲၤနုာ်လၢတၢ်အိၣ်ဖှိၣ်အဒဲပူၤဒီးဘၣ်သ့ စီတၢ်ဒီးထံ, ဒ်သိးအသုတသံတဂ့ၤ. ဒီးတုၤအဟဲဘူး ဒီးတၢ်လုၢ်လီၢ် ဒ်သိးအကမၤတၢ်အခ့အပှၤအတၢ်, ဒ် သိးအကဆိၣ်ကဲၤတၢ်ဒီး မ့ၣ်အူလၢယွၤအဂီၢ်န့ၣ်လီၤ.―
\p
\v 21 ဘၣ်သ့စီအစုဒီးအခီၣ် ဒ်သိးအသုတသံတဂ့ၤလီၤ. ဒီး ကကဲထီၣ် တၢ်အလုၢ်အလၢ်လီၤစိၤလီၤထီ လၢအဂီၢ်, လၢအဝဲဒၣ်ဒီးအချံအသၣ် လီၤလၢအစၢၤအသွဲၣ်အစိၤ စိၤအဃၣ်ဃၣ်လီၤ. ဒီးယွၤကတိၤတၢ်ဒီးစီၤမိၤရှ့, ဒီးစံးဝဲဒၣ်,
\v 22-23 နဲဒၣ်အံၤ ဟံးန့ၢ်တၢ်နၢမူအခိၣ်ကျၢၢ်တဖၣ်, မူရၣ်လၢအဟဲထီၣ် ဒၣ်အတၢ်လီၤတယၢၢ်ၡက့လးယဲၢ်ကယၤ, ဒီးကဒါရါ နၢမူဖးဖီတၢ်န့ၣ်, ခံကယၤယဲၢ်ဆံ, ဒီးလီၢ်ဟ့ၣ်ၡက့လး ခံကယၤယဲၢ်ဆံ,
\v 24 ဒီးကဒါရါၡက့လးယဲၢ်ကယၤ, ဒ် ၡက့လးဘၣ်ဃးဒီးတၢ်အလီၢ်စီဆှံအသိးန့ၣ်, ဒီးသ့ၣ် စၤယံးသိတဟံၣ်လီၤ.
\p
\v 25 ဒီးနဘၣ်မၤအီၤလၢတၢ်ဖှူစီဆှံအသိ, ဒီးနဘၣ်တိၢ်မၤ ဃါဃုာ်အီၤ ဒ်ပှၤတိၢ်မၤဃါဃုာ်တၢ်နၢမူဖိမၤဝဲအသိး န့ၣ်လီၤ. ဒီးကကဲထီၣ်တၢ်ဖှူစီဆှံလီၤ.
\v 26 ဒီးနဘၣ်ဖှူ တၢ်အိၣ်ဖှိၣ်အဒဲလၢအီၤ, ဒီးတၢ်အၢၣ်လီၤအီလီၤအတ လါ,
\v 27 ဒီးစီၢ်နီၤခိၣ်, ဒီးအလီခီခဲလၢာ်, ဒီးမ့ၣ်အူဒၢ မိၢ်ပှၢ်ဒီးအတၢ်ဖိတၢ်လံၤ, ဒီးတၢ်ဆိၣ်ကဲၤနၢမူအတၢ် လုၢ်လီၢ်,
\v 28 ဒီးတၢ်လုၢ်မ့ၣ်အူအတၢ်လုၢ်လီၢ်ဒီးအတၢ်ဖိ တၢ်လံၤခဲလၢာ်, ဒီးသရာ်တဖျၢၣ်ဒီးအခီၣ်လီၤ.
\p
\v 29 ဒီးနဘၣ်မၤစီဆှံအီၤ ဒ်သိးအကကဲထီၣ်တၢ်စီဆှံက တၢၢ်လီၤ. ကယဲၢ်တၢ်လၢအထိးဘၣ်အီၤတမံၤလၢ်လၢ် န့ၣ်ကကဲထီၣ်တၢ်စီဆှံလီၤ.
\p
\v 30 ဒီးနဘၣ်ဖှူ စီၤအၤဟရိၣ်ဒီးအဖိခွါတဖၣ်, ဒီးမၤစီဆှံ အီၤဒ်သိးအကမၤပှၤလုၢ်တၢ်အဒိၣ်အတၢ်လၢယဂီၢ်လီၤ.
\p
\v 31 ဒီးနဘၣ်ကတိၤတၢ်ဒီး ပှၤအံၣ်စရ့လးဖိ, ဒီးစံးဘၣ် အီၤ, အအံၤကကဲထီၣ်တၢ်ဖှူစီဆှံလၢယဂီၢ် လီၤလၢသု စၢၤသုသွဲၣ်အစိၤစိၤအဃၣ်ဃၣ်လီၤ.
\v 32 လူလီၤအီၤလၢ ပှၤကညီအညၣ်လိၤတဂ့ၤ. မၤတၢ်လီၤဂာ်လၢအီၤဒ်အ လီၤတယၢၢ်အသိးန့ၣ်တဂ့ၤ. မ့ၢ်တၢ်စီဆှံလီၤ. ကကဲ ထီၣ်တၢ်စီဆှံလၢသုမဲာ်ညါလီၤ.
\p
\v 33 ပှၤလၢအတိၢ်မၤဃါဃုာ် တၢ်လီၤဂာ်လၢအီၤ, ဒီးပှၤ လၢအပာ်အီၤတနီၤ လၢပှၤတခီဘီမုၢ်အလိၤတဂၤဂၤ န့ၣ်ကဘၣ်တၢ်ဒီၣ်တဲာ်ကွံာ်အီၤ ဒီးအပှၤကလုာ်ဒၣ်အီၤ န့ၣ်လီၤ.
\p
\v 34 ဒီးယွၤစံးဘၣ်စီၤမိၤရှ့, ဟံးန့ၢ်တၢ်နၢမူတဖၣ်, သ့ၣ် နၤတဖၣ်အထုးဒီး သ့ၣ်ၡဃ့လ့းအထုး, ဒီးသံခိၣ်ဝါ, တၢ်နၢမူသ့ၣ်တဖၣ်ဒီးလီၢ်ဘၣ်တက့ၢ်. ဘၣ်အိၣ်လီၤတ ယၢၢ်တမံၤဒီးတမံၤထဲသိးသိးလီၤ.
\p
\v 35 ဒီးနဘၣ်မၤအီၤလၢတၢ်နၢမူလၢ အမၤအသးဒ်ပှၤတိၢ် မၤဃါဃုာ်တၢ်နၢမူဖိမၤဝဲအသိးန့ၣ်, မၤဝဲဒီးအံသၣ်န့ၣ်, စီဝဲဆှံဝဲလီၤ.
\p
\v 36 ဒီးနဘၣ်တိၢ်သဘှံးအီၤတနီၤ, ဒီးပာ်အီၤလၢ တၢ် အၢၣ်လီၤအီလီၤအမဲာ်ညါ, လၢတၢ်အိၣ်ဖှိၣ်အဒဲပူၤဖဲ ယကဟဲသဂၢၢ်နၤ, ဒီးကကဲထီၣ်တၢ်စီဆှံကတၢၢ်လၢ သုမဲာ်ညါလီၤ.
\p
\v 37 ဒီးတၢ်နၢမူလၢနဘၣ်မၤအီၤန့ၣ်, မၤလၢသုဂီၢ်ဒၣ်သု ဝဲ, ဒ်အလီၤတယၢၢ်အသိးန့ၣ်တဂ့ၤ. ကကဲထီၣ်တၢ်စီ တၢ်ဆှံလၢယွၤအဂီၢ်လၢနမဲာ်ညါလီၤ.
\p
\v 38 ပှၤလၢအမၤတၢ်ဒ်န့ၣ်သိး, ဒ်သိးအကနၢအီၤတဂၤဂၤ န့ၣ်ကဘၣ်တၢ်ဒီၣ်တဲာ်ကွံာ်အီၤဒီး အပှၤတကလုာ်ဒၣ် အီၤန့ၣ်လီၤ.
\c 31
\cl ၃၁
\p
\v 1-2 ဒီးယွၤကတိၤတၢ်ဒီးစီၤမိၤရှ့, ဒီးစံးဝဲဒၣ်,― ကွၢ်တ က့ၢ်. ယကိးတ့ၢ်ပှၤယူဒၤဖိ, စီၤဃူၢ်အဖိခွါ, စီၤအူရံၤ အဖိခွါ, စီၤဘစၤလအ့လးလၢအမံၤလီၤ.
\v 3 ဒီးယမၤပှဲၤ အီၤဒီးယွၤအသး, ဒီးတၢ်ကူၣ်ဘၣ်ကူၣ်သ့, ဒီးအသး ဆး, ဒီးတၢ်သ့ၣ်ညါ, ဒီးကယဲၢ်တၢ်မၤတမံၤလၢ်လၢ်,―
\p
\v 4 ဒ်သိးအကကူၣ်တၢ်ဘၣ်, ဒ်သိးအကမၤတၢ်လၢထူ, ဒီး စ့, ဒီးတိၢ်,
\v 5 ဒီးဂူာ်ကျ့လၢၢ်လၢအကမၤပှဲၤတၢ်အဂီၢ်, ဒီးစိးပျၤသ့ၣ်, ဒ်သိးအကမၤကယဲၢ်တၢ်မၤတမံၤလၢ်လၢ် လီၤ.
\p
\v 6 ဒီးယဲဒၣ်အံၤကွၢ်ကွၢ်, ယဟ့ၣ်လီၤဒီးအီၤလၢပှၤဒၣ်ဖိ, စီၤအဃံစမးအဖိခွါစီၤအၤဟလံအာ်, ဒီးကယဲၢ်ပှၤလၢ အသူၣ်ဆးအသးဆးခဲလၢာ်န့ၣ်, ယဟ့ၣ်လီၤတၢ်ကူၣ် သ့ဒ်သိးအကမၤကယဲၢ်တၢ်လၢယမၤလိာ်နၤလီၤ.
\p
\v 7 ဒီးတၢ်အိၣ်ဖှိၣ်အဒဲ, ဒီးတၢ်အၢၣ်လီၤအီလီၤ အတ လါ, ဒီးတၢ်မၤပူၤဖျဲးအလီၢ်လၢအဖီခိၣ်, ဒီးဒဲန့ၣ်အ တၢ်ဖိတၢ်လံၤခဲလၢာ်,
\v 8 ဒီးစီၢ်နီၤခိၣ်, ဒီးအတၢ်ဖိတၢ် လံၤ, ဒီးမ့ၣ်အူဒၢလၢအစီ, ဒီးအတၢ်ဖိတၢ်လံၤခဲလၢာ်, ဒီးတၢ်ဆိၣ်ကဲၤနၢမူအတၢ်လုၢ်လီၢ်,
\v 9 ဒီးတၢ်လုၢ်မ့ၣ်အူ အတၢ်လုၢ်လီၢ်, ဒီးအတၢ်ဖိတၢ်လံၤခဲလၢာ်, ဒီးသရာ် ဒီးအခီၣ်,
\v 10 တၢ်အကူအသိးဘၣ်ဃးဒီးတၢ်မၤတၢ်အခ့ အပှၤအတၢ်, ပှၤလုၢ်တၢ်အဒိၣ် စီၤအၤဟရိၣ်အကူအ သိးစီဆှံ, ဒီးအဖိခွါတဖၣ်အကူအသိး, ဒ်သိးအကမၤ ပှၤလုၢ်တၢ်အဒိၣ်အတၢ်,
\v 11 ဒီးတၢ်ဖှူအသိ, ဒီးတၢ်ဆိၣ် ကဲၤနၢမူလၢတၢ်အလီၢ်စီဆှံအဂီၢ်, ဒ်ကယဲၢ်တၢ်လၢယ မၤလိာ်နၤခဲလၢာ်န့ၣ်ဘၣ်မၤဝဲတကူၢ်သ့ၣ်လီၤ. ဒီးယွၤကတိၤတၢ်ဒီးစီၤမိၤရှ့, ဒီးစံးဝဲဒၣ်,
\v 12-13 ဒီးနဲဒၣ် အံၤကတိၤတၢ်ဒီးပှၤအံၣ်စရ့လးဖိ, ဒီးစံး, မ့ၢ်မးသုဘၣ် တိၢ်န့ၢ်ယအိၣ်ဘှံးနံၤတဖၣ်လီၤ. အဂ့ၢ်ဒ်အံၤ, မ့ၢ်တၢ် ပနီၣ်လၢယၤဒီးသုအဘၢၣ်စၢၤ လီၤလၢသုစၢၤသုသွဲၣ် အစိၤစိၤအဃၣ်ဃၣ်ဒ်သိးသုကသ့ၣ်ညါလၢ ယမ့ၢ်ယွၤ လၢအမၤစီဆှံသုလီၤ.
\p
\v 14 ဒီးသုဘၣ်တိၢ်န့ၢ်ယအိၣ်ဘှံးနံၤလီၤ. အဂ့ၢ်ဒ်အံၤ, စီ ဆှံဝဲလၢသုဂီၢ်လီၤ. ပှၤလၢအမၤဘၣ်အၢအီၤန့ၣ်ကဘၣ် တၢ်မၤသံအီၤသပှၢ်တၢၢ်လီၤ. အဂ့ၢ်ဒ်အံၤ, ကယဲၢ်ပှၤ လၢအမၤတၢ်မၤလၢအပူၤတဂၤလၢ်လၢ်န့ၣ်, အသးက ဘၣ်တၢ်ဒီၣ်တဲာ်ကွံာ်အီၤဒီးအပှၤတကလုာ်ဒၣ်ဝဲလီၤ.
\p
\v 15 ပှၤဘၣ်မၤအတၢ်မၤလၢဃုနံၤအပူၤလီၤ. မ့မ့ၢ်နွံနံၤတ နံၤန့ၣ်မ့ၢ်တၢ်အိၣ်ဘှံးစီဆှံလၢယွၤအဂီၢ်လီၤ. ပှၤလၢအ မၤတၢ်မၤလၢ အိၣ်ဘှံးနံၤတဂၤလၢ်လၢ်န့ၣ်ကဘၣ်တၢ် မၤသံအီၤသပှၢ်တၢၢ်လီၤ.
\v 16 ဒီးပှၤအံၣ်စရ့လးဖိဘၣ်တိၢ်န့ၢ် တၢ်အိၣ်ဘှံးနံၤဒ်သိးအကအိၣ်ဘှံးလီၤ လၢအစၢၤအသွဲၣ်အစိၤစိၤအဃၣ်ဃၣ်လီၤ. မ့ၢ်တၢ်အၢၣ်လီၤအီလီၤအထူအယိာ်လီၤ.―
\p
\v 17 မ့ၢ်တၢ်ပနီၣ်လၢယၤဒီး ပှၤအံၣ်စရ့လးဖိအဘၢၣ်စၢၤလီၤ စိၤလီၤထီလီၤ. အဂ့ၢ်ဒ်အံၤ, ယွၤတ့မူခိၣ်ဒီးဟီၣ်ခိၣ်လၢ ဃုနံၤ, ဒီးနွံနံၤတနံၤန့ၣ်အိၣ်ဘှံးဝဲ, ဒီးသါထီၣ်ဝဲလီၤ.
\p
\v 18 ဒီးကတိၤတၢ်ဒီးစီၤမိၤရှ့လၢ ကစၢၢ်စံၤနါအလိၤလၢာ် ဝံၤဒီးဟ့ၣ်လီၤအီၤလၢ အတၢ်အၢၣ်လီၤအီလီၤ အဘ့ၣ် ဘၣ်ခံဘ့ၣ်, လၢၢ်ဘ့ၣ်ဘၣ်တဖၣ်ကွဲးအသးလၢယွၤအ စုလီၤ.
\c 32
\cl ၃၂
\p
\v 1 ဒီးပှၤဂီၢ်မုၢ်ထံၣ်ဘၣ်ဝဲလၢ စီၤမိၤရှ့ယံာ်ဝဲလၢ အဟဲ က့ၤလီၤလၢကစၢၢ်လိၤဒီး, ပှၤဂီၢ်မုၢ်အိၣ်ဖှိၣ်ရိဖှိၣ်လၢစီၤ အၤဟရိၣ်အအိၣ်, ဒီးစံးဘၣ်အီၤ, ဂဲၤဆၢထၢၣ်, တ့န့ၢ် ပကစၢ်လၢအကလဲၤတၢ်လၢပမဲာ်ညါတက့ၢ်. အဂ့ၢ်ဒ် အံၤ, တၢ်လၢစီၤမိၤရှ့, ပှၤလၢအဒုးဟဲထီၣ်ပှၤလၢကီၢ် အဲၤကူပတူးအပူၤတဂၤအံၤ မ့ၢ်တၢ်မၤအသးဒီးအီၤဒ် လဲၣ်ဒ်လဲၣ်န့ၣ်ပတသ့ၣ်ညါဘၣ်.
\p
\v 2 ဒီးစီၤအၤဟရိၣ်စံးဘၣ်အီၤ, ထုးတဲာ်န့ၢ်ကွီၤထူတဖၣ် လၢအအိၣ်လၢသုမါ, ဒီးသုဖိခွါ, ဒီးသုဖိမုၣ်တဖၣ်အ နၢ်ပူၤ, ဒီးဟဲစိာ်ဆူယအိၣ်တက့ၢ်.
\p
\v 3 ဒီးကယဲၢ်ပှၤဂီၢ်မုၢ် ထုးတဲာ်အနၢ်ကွီၤထူ လၢအအိၣ် လၢအနၢ်ပူၤခဲလၢာ်, ဒီးဟဲစိာ်ဆူစီၤအၤဟရိၣ်အအိၣ် လီၤ.
\v 4 ဒီးအဝဲဒၣ်ဟံးန့ၢ်အီၤလၢအစုပူၤ, ဒီးတ့တၢ်လၢ နီၣ်ကွဲး, ဒီးဒုးကဲထီၣ်အီၤလၢဂီၤဖံးဖိသိအသးတဒုလီၤ. ဒီးအဝဲသ့ၣ်တဖၣ်န့ၣ်စံးဝဲဒၣ်, အံၣ်စရ့လးဧၢ, အဝဲအံၤ မ့ၢ်နကစၢ်လၢအဒုးဟဲထီၣ်နၤလၢ ကီၢ်အဲၤကူပတူးအ ပူၤလီၤ.
\p
\v 5 ဒီးစီၤအၤဟရိၣ်ထံၣ်ဘၣ်ဝဲ, ဒီးမၤတၢ်လုၢ်လီၢ်လၢအ မဲာ်ညါ, ဒီးကိးထီၣ်ဝဲ, ဒီးစံးဝဲဒၣ်, ခဲဂီၤကိာ်န့ၣ်မ့ၢ် တၢ်မၤဘူၣ်လၢယွၤလီၤ.
\p
\v 6 ဒီးမုၢ်ဆ့ၣ်ထီၣ်တနံၤန့ၣ် ဂဲၤဆၢထၢၣ်ဂီၤဂီၤ, ဒီးလုၢ် တၢ်လုၢ်မ့ၣ်အူ, ဒီးဟဲစိာ်တၢ်လုၢ်မၤဃူမၤဖိးတၢ်, ဒီး ပှၤဂီၢ်မုၢ်ဆ့ၣ်နီၤအီၣ်တၢ်အီတၢ်, ဒီးဂဲၤဆၢထၢၣ်လိာ်ကွဲ တၢ်လီၤ.
\p
\v 7 ဒီးယွၤစံးဘၣ်စီၤမိၤရှ့, လဲၤ, က့ၤလီၤက့ၤတက့ၢ်. အ ဂ့ၢ်ဒ်အံၤ, နပှၤဂီၢ်မုၢ်လၢနဒုးဟဲထီၣ်လၢကီၢ်အဲၤကူပတူး န့ၣ်မၤဘၣ်အၢလီၤအသးလံ.
\v 8 ဃၣ်ကပၤချ့ချ့အသးလၢ ကျဲလၢယမၤလိာ်အီၤလီၤ. ဒီးသိတ့န့ၢ်ဝဲလၢဂီၤဖံးဖိတ ဒု, ဒီးဘါဝဲ, ဒီးလုၢ်အီၤလၢတၢ်လုၢ်, ဒီးစံးဝဲဒၣ်, အံၣ်စရ့လးဧၢ, အဝဲအံၤမ့ၢ်နကစၢ်လၢအဒုးဟဲထီၣ်နၤ လၢကီၢ်အဲၤကူပတူးအပူၤလီၤ.
\p
\v 9 ဒီးယွၤစံးဘၣ်စီၤမိၤရှ့, ယထံၣ်ပှၤဂီၢ်မုၢ်အံၤ, ဒီးကွၢ် ကွၢ်, မ့ၢ်ဝဲလၢပှၤအကိာ်ဆူၣ်လီၤ.
\v 10 ဒီးခဲကနံၣ်အံၤပျဲ ယၤတက့ၢ်. ဒီးယသးထီၣ်ကကဲၤထီၣ်ဘၣ်အီၤ, ဒီး အီၣ်ကွံာ်အီၤ, ဒီးယကမၤနၤလၢပှၤတကလုာ်ဖးဒိၣ်လီၤ.
\p
\v 11 ဒီးစီၤမိၤရှ့ဃ့ကညးယွၤအကစၢ်ဒီးစံးဝဲဒၣ်, ကစၢ်ဧၢ, နသးထီၣ်ကဲၤထီၣ်ဘၣ်နပှၤဂီၢ်မုၢ် လၢနဒုးဟးထီၣ်လၢ ကီၢ်အဲၤကူပတူးအပူၤဒီး တၢ်အစိဒိၣ်အကမီၤဒိၣ်ဒီး တၢ်အစုဆူၣ်န့ၣ်, မ့ၢ်အဘၣ်မနုၤလဲၣ်.
\p
\v 12 ပှၤအဲၤကူပတူးဖိ ကကတိၤတၢ်ဒီးစံး, မ့ၢ်အဒုးဟး ထီၣ်ကွံာ်အီၤလၢတၢ်အၢအဂီၢ်, ဒ်သိးအကမၤသံအီၤ လၢကစၢၢ်အလိၤ, ဒီးမၤဟးဂီၤကွံာ်အီၤလၢဟီၣ်ခိၣ်ချၢ န့ၣ်, မ့ၢ်အဘၣ်မနုၤလဲၣ်. ဃၣ်ကွံာ်နသးလၢနသးထီၣ် ကဲၤထီၣ်, ဒီးပီၢ်ယၢ်လီၤက့ၤနသးလၢတၢ်အၢအံၤထီဒါ နပှၤဂီၢ်မုၢ်တက့ၢ်.
\v 13 သ့ၣ်နီၣ်ထီၣ်က့ၤနခ့နပှၤစီၤအၤဘြၤ ဟၣ်, ဒီးစီၤအံၤစဲး, ဒီးစီၤအံၣ်စရ့လးလၢနဆိၣ်လီၤန သးဒီးအီၤလၢနကစၢ်ဒၣ်နဲ, ဒီးစံးဘၣ်အီၤ, ယကမၤ အါထီၣ်သုချံသုသၣ်ဒ်ဆၣ်ဧိၤဖီဧိၤလၢမူခိၣ်အသိးန့ၣ်, ဒီးတၢ်လၢကီၢ်တဘ့ၣ် လၢယကတိၤတၢ်လၢအဂ့ၢ်အ ကျိၤ, ယကဟ့ၣ်အီၤဒီဘ့ၣ်ညါလၢသုချံသုသၣ်, ဒီး ကန့ၢ်သါဘၣ်အီၤလီၤထူလီၤယိာ်န့ၣ်တက့ၢ်.
\p
\v 14 ဒီးယွၤပီၢ်ယၢ်လီၤက့ၤအသးလၢ တၢ်အၢလၢအစံး အကမၤအပှၤဂီၢ်မုၢ်န့ၣ်လီၤ.
\p
\v 15 ဒီးစီၤမိၤရှ့ဃၣ်အသး, ဒီးက့ၤလီၤက့ၤလၢကစၢၢ်လိၤ, ဒီးတၢ်အၢၣ်လီၤအီလီၤ အတၢ်ဘ့ၣ်ဘၣ်ခံဘ့ၣ်န့ၣ်အိၣ်ဝဲ လၢအစုပူၤလီၤ. တၢ်လၢတၢ်ဘ့ၣ်ဘၣ်န့ၣ်ကွဲးအသးခံ ခီလိာ်လိၤ. ကွဲးအသးလၢအဝဲတခီ, ဒီးလၢအအံၤတ ခီလီၤ.
\p
\v 16 ဒီးတၢ်ဘ့ၣ်ဘၣ်တဖၣ်န့ၣ် မ့ၢ်ယွၤအမၤတၢ်, ဒီးတၢ် ကွဲးန့ၣ်မ့ၢ်ယွၤအကွဲးတၢ်, ကွဲးအသးလၢတၢ်ဘ့ၣ်ဘၣ် တဖၣ်အလိၤလီၤ.
\p
\v 17 ဒီးတုၤပှၤဂီၢ်မုၢ်ကိးပသူထီၣ်ဒီး, စီၤယိၤရှူ နၢ်ဟူအ သီၣ်, ဒီးစံးဘၣ်စီၤမိၤရှ့န့ၣ်, တၢ်ဒုးလိာ်အသးအသီၣ် အိၣ်ဝဲလၢပှၤသူၣ်ဒဲအလီၢ်ပူၤလီၤ.
\v 18 ဒီးစံးဝဲဒၣ်, ပှၤမၤနၢၤ တၢ်ကိးထီၣ်အသီၣ်တမ့ၢ်ဘၣ်, ဒီးပှၤဃၣ်ဝဲအကိးထီၣ် အသီၣ်တမ့ၢ်ဘၣ်. မ့ၢ်ယနၢ်ဟူပှၤမၤထါအသီၣ်လီၤ.
\p
\v 19 ဒီးတုၤအဟဲဘူးဒီးပှၤသူၣ်ဒဲအလီၢ်ဒီး, တၢ်မၤအသး လၢအထံၣ်ဘၣ်ဂီၤဖံးဖိ, ဒီးပှၤဂဲၤကလံၣ်, ဒီးစီၤမိၤရှ့ အသးထီၣ်ကဲၤထီၣ်, ဒီးတ့ၢ်လီၤကွံာ်တၢ်ဘ့ၣ်ဘၣ်လၢ အစုပူၤ, ဒီးမၤကၢ်ကွံာ်ဝဲလၢကစၢၢ်အခီၣ်ထံးန့ၣ်လီၤ.
\p
\v 20 ဒီးဟံးန့ၢ်ဂီၤဖံးဖိလၢပှၤမၤတ့ၢ်အီၤ, ဒီးဆူးကွံာ်ဝဲလၢ မ့ၣ်အူ, ဒီးမၤသဘှံးအီၤတုၤအလီၤကမူၣ်, ဒီးဖှံဝဲလၢ ထံကျါ, ဒီးဒုးအီပှၤအံၣ်စရ့လးဖိ,
\v 21 ဒီးစီၤမိၤရှ့စံးဘၣ် စီၤအၤဟရိၣ်, ပှၤဂီၢ်မုၢ်အံၤမၤနၤဒ်လဲၣ်, လၢနဒုးဟဲ ဘၣ်အီၤလၢတၢ်ဒဲးဘးဒိၣ်အံၤလဲၣ်.
\p
\v 22 ဒီးစီၤအၤဟရိၣ်စံးဝဲဒၣ်, မ်ယကစၢ်အသးထီၣ်န့ၣ်အ သုတကဲၤထီၣ်တဂ့ၤ. နသ့ၣ်ညါပှၤဂီၢ်မုၢ်အံၤလၢအလူၤ တၢ်အၢတၢ်သီလီၤ.
\p
\v 23 ဒီးစံးလၢယၤ, တ့န့ၢ်ပကစၢ်လၢအကလဲၤတၢ်လၢပ မဲာ်ညါတက့ၢ်. အဂ့ၢ်ဒ်အံၤ, တၢ်လၢစီၤမိၤရှ့, ပှၤလၢ အဒုးဟဲထီၣ်ပှၤလၢကီၢ်အဲၤကူပတူးတဂၤန့ၣ်, မ့ၢ်တၢ် မၤအသးဒီးအီၤဒ်လဲၣ်ဒ်လဲၣ်န့ၣ်, ပတသ့ၣ်ညါဘၣ်.
\p
\v 24 ဒီးယစံးဘၣ်အီၤ, ပှၤလၢအအိၣ်ဒီးထူတဂၤဂၤန့ၣ်, ကထုးတဲာ်ဒၣ်ဝဲတက့ၢ်. ဒီးဟ့ၣ်လီၤဝဲလၢယၤ, ဒီးယ ဖၢလီၤလၢမ့ၣ်အူပူၤ, ဒီးဟဲထီၣ်လၢဂီၤဖံးဖိတဒုအံၤလီၤ.
\p
\v 25 ဒီးစီၤမိၤရှ့ထံၣ်ဘၣ်ဝဲလၢ ပှၤဂီၢ်မုၢ်အိၣ်ဘ့ၣ်ဆ့လီၤ. (အဂ့ၢ်ဒ်အံၤ, စီၤအၤဟရိၣ်မၤဘ့ၣ်ဆ့အီၤလၢ တၢ်မဲာ် ဆှးအဂ့ၢ်လၢအဒုၣ်အဒါအကျါလီၤ.)
\p
\v 26 ဒီးစီၤမိၤရှ့ဆၢထၢၣ်လၢပှၤသူၣ်ဒဲအလီၢ်အကျဲစၢၤ, ဒီး စံးဝဲဒၣ်, မ့ၢ်မတၤအိၣ်လၢယွၤအအိၣ်တခီလဲၣ်, ဟဲဆူ ယအိၣ်တက့ၢ်. ဒီးကယဲၢ်ပှၤလ့ၤဝံဖိ အိၣ်ဖှိၣ်ရိဖှိၣ်လၢ အအိၣ်ခဲလၢာ်လီၤ.
\p
\v 27 ဒီးစံးဘၣ်အီၤ, ယွၤ, ပှၤအံၣ်စရ့လးဖိအကစၢ်, စံး ဝဲဒ်အံၤ, မ်ကယဲၢ်ပှၤပာ်အနးလၢအကံၣ်ဒုၣ်လိၤ, ဒီး လဲၤဖျိဝဲလၢပှၤသူၣ်ဒဲအလီၢ် လၢကျဲစၢၤပၢၢ်လၢကျဲစၢၤ ဒီးမၤသံတဂၤအဒီပုၢ်ဝဲၢ်, ဒီးတဂၤအဂိၤမီၣ်, ဒီးတဂၤ အပှၤအိၣ်လၢအဃၢၤန့ၣ်ကိးဂၤဒဲးတက့ၢ်.
\v 28 ဒီးပှၤလ့ၤ ဝံဖိမၤဝဲဒ်စီၤမိၤရှ့အကလုၢ်အသိးန့ၣ်, ဒီးတၢ်လၢမုၢ်တ နံၤန့ၣ်ပှၤလီၤဃံၤလၢပှၤဂီၢ်မုၢ်အကျါသၢကထိဃၣ်ဃၣ် လီၤ.
\p
\v 29 ဒီးစီၤမိၤရှ့စံးဝဲဒၣ်, ပာ်စီဆှံသုသးလၢမုၢ်မဆါတနံၤ အံၤလၢယွၤအဂီၢ်, ပှၤအစုထီဒါအဖိခွါ, ဒီးပှၤအစုထီ ဒါအဒီပုၢ်ဝဲၢ်စုာ်စုာ်, ဒ်သိးယွၤကဆိၣ်ဂ့ၤသုလၢမုၢ်မဆါ တနံၤအံၤတက့ၢ်.
\p
\v 30 ဒီးတၢ်မၤအသးလၢမုၢ်ဆ့ၣ်ထီၣ်တနံၤန့ၣ်, စီၤမိၤရှ့စံး ဘၣ်ပှၤဂီၢ်မုၢ်, သုမၤကမၣ်တၢ်မၤကမၣ်ဖးဒိၣ်လံ. ဒီး ခဲကနံၣ်အံၤ ယကလဲၤထီၣ်ဆူယွၤအအိၣ်, ဒီးဘၣ်တ ဘၣ်ယကမၤပူၤဖျဲးတၢ်လၢသုတၢ်ကမၣ်အဂီၢ်လီၤ.
\p
\v 31 ဒီးစီၤမိၤရှ့က့ၤထီၣ်ဆူယွၤအအိၣ်, ဒီးစံးဝဲဒၣ်, အိ, ပှၤဂီၢ်မုၢ်အံၤမၤကမၣ်တၢ်ကမၣ်ဖးဒိၣ်, ဒီးတ့န့ၢ်အက စၢ်ထူလီၤ.
\v 32 ဒီးခဲကနံၣ်အံၤနမ့ၢ်မၤပူၤမၤဖျဲး အတၢ်ဒဲး ဘးဧါန့ၣ်, ဒီးမ့တမ့ၢ်ဘၣ်ဒီး, တြူာ်ကွံာ်လၢ်ယမံၤလၢ နလံာ်လၢနကွဲးတ့ၢ်တၢ်န့ၣ်တက့ၢ်.
\p
\v 33 ဒီးယွၤစံးဘၣ်စီၤမိၤရှ့, ပှၤလၢအမၤကမၣ်ဘၣ်ယၤ န့ၣ်ယကတြူာ်ကွံာ်အီၤလၢယလံာ်အပူၤန့ၣ်လီၤ.
\v 34 ဒီး ခဲကနံၣ်အံၤလဲၤ, ဆှၢပှၤဂီၢ်မုၢ်ဆူအလီၢ်လၢယစံးတ့ၢ်နၤ န့ၣ်တက့ၢ်. ကွၢ်ကွၢ်, ယကလူးတဂၤကလဲၤလၢနမဲာ် ညါလီၤ. ဘၣ်ဆၣ်ဒီး, မုၢ်တနံၤလၢယကအိၣ်သကိး အီၤန့ၣ်, ယကဒုးအိၣ်သကိးအီၤလၢအတၢ်ဒဲးဘးလီၤ.
\p
\v 35 ဒီးမ့ၢ်ပှၤဂီၢ်မုၢ်တ့ဂီၤဖံးဖိ လၢစီၤအၤဟရိၣ် တ့ဝဲဒီး, ယွၤဒုးဘၣ်အီၤလၢတၢ်သံသတြိာ်လီၤ.
\c 33
\cl ၃၃
\p
\v 1 ဒီးယွၤစံးဘၣ်စီၤမိၤရှ့, ဟး, လဲၤထီၣ်လၢအံၤ, နဲဒၣ်, ဒီးပှၤဂီၢ်မုၢ်လၢနဒုးဟဲထီၣ်လၢ ကီၢ်အဲၤကူပတူးဆူကီၢ် တဘ့ၣ်လၢယဆိၣ်တၢ်ဒီးစီၤအၤဘြၤဟၣ်, ဒီးစီၤအံၤစဲး, ဒီးစီၤယၤကိာ်, ဒီးစံးဘၣ်အီၤ, ယကဟ့ၣ်လီၤအီၤလၢ နချံနသၣ်န့ၣ်တက့ၢ်.
\v 2 ဒီးယကမၢကလူးတဂၤလဲၤလၢ နမဲာ်ညါလီၤ. ဒီးယကဟီထီၣ်ကွံာ်ပှၤကနၤဧၣ်ဖိ, ပှၤ အမိၢ်ဖိ, ဒီးပှၤဃ့ၤသးဖိ, ဒီးပှၤပရးစၤဖိ, ဒီးပှၤဃံၤဝံၤ ဖိ, ဒီးပှၤယဘူၣ်ဖိ,
\v 3 ဒီးကဆှၢနၤဆူကီၢ်လၢအယွၤဝဲဒီး တၢ်နုၢ်ထံဒီးကနဲစီလီၤ. နမ့ၢ်ပှၤအကိာ်ဆူၣ်တကလုာ် အဂ့ၢ်လီၤ. ယကဒုးအီၣ်ကွံာ်ဘၣ်ဖုးနၤလၢကျဲပူၤလီၤ.
\v 4 ဒီးတုၤပှၤဂီၢ်မုၢ်နၢ်ဟူ တၢ်ကတိၤအၢအသီၣ်န့ၣ်ဒီး, အသူၣ်အုးသးအုး, ဒီးတကယၢအသးနီတဂၤဘၣ်.―
\p
\v 5 အဂ့ၢ်ဒ်အံၤ, ယွၤစံးတ့ၢ်စီၤမိၤရှ့, စံးဘၣ်ပှၤအံၣ်စရ့လး ဖိ, သုမ့ၢ်ပှၤအကိာ်ဆူၣ်တကလုာ်လီၤ. ယမ့ၢ်ဟဲဆူသု ကျါ, ထဲတစိၢ်ဖိဒီး, ယကမၤလၢာ်ကွံာ်သုလီၤ. ဒီးခဲ ကနံၣ်အံၤယကမၤနၤဒ်လဲၣ်ဒ်လဲၣ်န့ၣ်, ဒ်သိးယကသ့ၣ် ညါဒီး, ဘ့ၣ်လီၤကွံာ်နကယၢကယဲတက့ၢ်.
\p
\v 6 ဒီးပှၤအံၣ်စရ့လးဖိ ဘ့ၣ်လီၤကွံာ်အကယၢကယဲလၢ ကစၢၢ်ဃိၤရ့းအခီၣ်ထံးလီၤ.
\p
\v 7 ဒီးစီၤမိၤရှ့ဟံးန့ၢ်ဝဲ, ဒီးသူၣ်အီၤလၢပှၤသူၣ်ဒဲတဖၣ်အ လီၢ်လၢခိ, စၢၢ်တလၢၢ်ဒီးပှၤသူၣ်ဒဲအလီၢ်, ဒီးယုၢ်ဝဲအ မံၤလၢတၢ်အိၣ်ဖှိၣ်အဒဲလီၤ. ဒီးတၢ်မၤအသးလၢကယဲၢ် ပှၤလၢအဃုယွၤတဂၤလၢ်လၢ်န့ၣ် လဲၤထီၣ်ဆူတၢ်အိၣ် ဖှိၣ်အဒဲလၢအအိၣ်လၢပှၤသူၣ်ဒဲတဖၣ်အလီၢ်လၢခိလီၤ.
\p
\v 8 ဒီးတုၤစီၤမိၤရှ့လဲၤထီၣ်လၢဒဲပူၤန့ၣ်ဒီး, တၢ်မၤအသး လၢပှၤဂီၢ်မုၢ်ဂဲၤဆၢထၢၣ်ခဲလၢာ်, ဒီးဆၢထၢၣ်တဂၤလၢ အဒဲကျဲစၢၤ, တဂၤလၢအဒဲကျဲစၢၤ, ဒီးကွၢ်ထွဲစီၤမိၤရှ့ အခံတုၤအလဲၤနုာ်လၢဒဲပူၤန့ၣ်လီၤ.
\p
\v 9 ဒီးတုၤစီၤမိၤရှ့လဲၤနုာ်လၢဒဲပူၤဒီး, တၢ်မၤအသးလၢ တၢ်အၢၣ်အထူၣ်ဟဲလီၤဒီး အိၣ်ဆၢထၢၣ်လၢဒဲအကျဲ စၢၤန့ၣ်, ဒီးယွၤကတိၤတၢ်ဒီးစီၤမိၤရှ့လီၤ.
\p
\v 10 ဒီးပှၤဂီၢ်မုၢ်ခဲလၢာ်ထံၣ်ဘၣ် တၢ်အၢၣ်အထူၣ်အိၣ်ဆၢ ထၢၣ်လၢဒဲအကျဲစၢၤန့ၣ်, ဒီးပှၤဂီၢ်မုၢ်ခဲလၢာ် ဂဲၤဆၢ ထၢၣ်ဝဲ, ဒီးဘါထီၣ်ဝဲ, တဂၤလၢအဒဲအကျဲစၢၤ, တ ဂၤလၢအဒဲအကျဲစၢၤစုာ်စုာ်လီၤ.
\p
\v 11 ဒီးယွၤကတိၤတၢ်ဒီးစီၤမိၤရှ့မဲာ်သကိးမဲာ်, ဒ်ပှၤကညီ ကတိၤတၢ်ဒီးအတံၤအသကိးအသိးန့ၣ်လီၤ. ဒီးက့ၤက ဒါက့ၤဆူပှၤသူၣ်ဒဲတဖၣ်အလီၢ်ပူၤလီၤ. မ့မ့ၢ်အခ့အပှၤ, ပှၤဖိၣ်သၣ်ခွါ, စီၤနူၣ်အဖိခွါ, စီၤယိၤရှူတဂၤန့ၣ်တဟး ထီၣ်ဘၣ်လၢဒဲပူၤန့ၣ်ဘၣ်.
\p
\v 12 ဒီးစီၤမိၤရှ့စံးဘၣ်ယွၤ, ကွၢ်တက့ၢ်, နစံးဘၣ်ယၤ, ဒုး ဟဲထီၣ်ပှၤဂီၢ်မုၢ်အံၤတက့ၢ်. ဒီးနကမၢမတၤမတၤလဲၤ ဒီးယၤန့ၣ်နတဘိးဘၣ်သ့ၣ်ညါဒံးဘၣ်ယၤဘၣ်. ဘၣ် ဆၣ်ဒီးနစံးဘၣ်ယၤ, ယသ့ၣ်ညါနၤလၢနမံၤ, ဒီးနဘၣ် ဘျုးဘၣ်ဖှိၣ်လၢယမဲာ်ညါန့ၣ်လီၤ.
\v 13 ဒီးခဲကနံၣ်အံၤယ မ့ၢ်ဘၣ်ဘျုးဘၣ်ဖှိၣ်လၢနမဲာ်ညါဒီး, ဘိးဘၣ်သ့ၣ်ညါ လၢ်ယၤလၢနကျဲ ဒ်သိးယကသ့ၣ်ညါနၤ, လၢယက ဘၣ်ဘျုးဘၣ်ဖှိၣ်လၢနမဲာ်ညါတက့ၢ်. ဒီးကွၢ်ဆိကမိၣ် လၢပှၤတကလုာ်အံၤမ့ၢ်နပှၤဂီၢ်မုၢ်တက့ၢ်.
\p
\v 14 ဒီးစံးဝဲဒၣ်, ယမဲာ်ကလဲၤတၢ်ဒီးနၤ, ဒီးယကဒုးအိၣ် ဘှံးနၤလီၤ.
\p
\v 15 ဒီးစံးဝဲဒၣ်, နမဲာ်မ့ၢ်တလဲၤဘၣ်ဒီး, ဒုးလဲၤထီၣ်ပှၤ လၢအံၤတဂ့ၤ,
\v 16 ဒီးပှၤကသ့ၣ်ညါဖဲအံၤလၢယဘၣ်ဘျုး ဘၣ်ဖှိၣ်လၢနမဲာ်ညါ, ယၤဒီးနပှၤဂီၢ်မုၢ်လၢမနုၤတမံၤ လဲၣ်. မ့ၢ်လၢနလဲၤတၢ်ဒီးပှၤအံၤတမ့ၢ်ဘၣ်ဧါ. ဒီးယၤ ဒီးနပှၤဂီၢ်မုၢ်န့ၣ်ပကအိၣ်လီၤဆီန့ၢ် ပှၤလၢအအိၣ်လၢ ဟီၣ်ခိၣ်ချၢဒီဘ့ၣ်ညါခဲလၢာ်တက့ၢ်လီၤ.
\p
\v 17 ဒီးယွၤစံးဘၣ်စီၤမိၤရှ့, ယကမၤတၢ်အံၤတမံၤလၢနစံး တၢ်စ့ၢ်ကီးလီၤ. အဂ့ၢ်ဒ်အံၤ, နဘၣ်ဘျုးဘၣ်ဖှိၣ်လၢ ယမဲာ်ညါ, ဒီးယသ့ၣ်ညါနၤလၢနမံၤလီၤ.
\p
\v 18 ဒီးစံးဝဲဒၣ်, ဒုးထံၣ်ဘၣ်လၢ်ယၤလၢ နလၤကပီၤတ က့ၢ်.
\p
\v 19 ဒီးစံးဝဲဒၣ်, ယကဒုးလဲၤပူၤကွံာ်ယတၢ်ဂ့ၤခဲလၢာ်လၢ နမဲာ်ညါ, ဒီးယကကိးထီၣ်ယွၤအမံၤလၢနမဲာ်ညါ, ဒီး ပှၤလၢယကဟ့ၣ်အီၤလၢတၢ်ဘျုးတၢ်ဖှိၣ်န့ၣ်ယကဟ့ၣ် အီၤလၢတၢ်ဘျုးတၢ်ဖှိၣ်လီၤ. ဒီးပှၤလၢယကသးကညီၤ အီၤန့ၣ်ယကသးကညီၤအီၤလီၤ.
\v 20 ဒီးစံးဝဲဒၣ်, နထံၣ် ဘၣ်ယမဲာ်တကဲဘၣ်. အဂ့ၢ်ဒ်အံၤ, ပှၤကညီလၢအထံၣ် ဘၣ်ယမဲာ်န့ၣ်တမူဘၣ်ဘၣ်.
\v 21 ဒီးယွၤစံးဝဲဒၣ်, ကွၢ် ကွၢ်, အလီၢ်တပူၤအိၣ်ဒီးယၤ, ဒီးနဆၢထၢၣ်လၢလၢၢ် တဖျၢၣ်အဖီခိၣ်လီၤ.
\v 22 ဒီးတၢ်မၤအသးလၢယလၤကပီၤ လဲၤပူၤကွံာ်အဖၢမုၢ်ဒီး, ယကပာ်နၤလၢလၢၢ်အအိပူၤ, ဒီးယကကျၢၢ်ဘၢနၤလၢ ယစုတုၤယလဲၤပူၤကွံာ်လီၤ.―
\p
\v 23 ဒီးယကဟံးထီၣ်ယစု, ဒီးနကထံၣ်ဘၣ်ယချၢဃံလီၤ. မ့မ့ၢ်ယမဲာ်တဘၣ်အိၣ်ဖျါဘၣ်.
\c 34
\cl ၃၄
\p
\v 1 ဒီးယွၤစံးဘၣ်စီၤမိၤရှ့, စိးပျၤလၢၢ်ဘ့ၣ်ဘၣ်ခံဘ့ၣ်ဒ် အခီၣ်ထံးတဖၣ်အသိးတက့ၢ်. ဒီးလၢတၢ်ဘ့ၣ်ဘၣ်တ ဖၣ်အလိၤန့ၣ်, ယကကွဲးတၢ်ကတိၤလၢအအိၣ်လၢတၢ် ဘ့ၣ်ဘၣ်အခီၣ်ထံးတဖၣ် လၢနမၤကၢ်ကွံာ်အီၤအလိၤ န့ၣ်လီၤ.
\p
\v 2 ဒီးအိၣ်ကတဲာ်ကတီၤလၢမုၢ်ဂီၤ, ဒီးဟဲထီၣ်ဆူကစၢၢ် စံၤနါလၢမုၢ်ဂီၤ, ဒီးဆၢထၢၣ်လၢယအိၣ်လၢကစၢၢ်ဒီခိၣ် န့ၣ်တက့ၢ်.
\v 3 ဒီးဒုးဟဲထီၣ်ပှၤဒီးနၤနီတဂၤတဂ့ၤ, ဒီး ဒုးအိၣ်ဖျါပှၤလၢကစၢၢ်အလိၤနီတပူၤနီတဂၤတဂ့ၤ. ဒီး သိဒီးမဲာ်တဲးလဲး, ဒီးဂီၤဘုၣ်ဂီၤဖံးတဖၣ်န့ၣ် ဒုးအီၣ် အဆၣ်လၢကစၢၢ်အမဲာ်ညါန့ၣ်တဂ့ၤ.
\p
\v 4 ဒီးစိးပျၤလၢၢ်ဘ့ၣ်ဘၣ်ခံဘ့ၣ် ဒ်အခီၣ်ထံးအသိးန့ၣ် လီၤ. ဒီးမုၢ်ဆ့ၣ်ထီၣ်န့ၣ်စီၤမိၤရှ့ဂဲၤဆၢထၢၣ်ဂီၤဂီၤ, ဒီး လဲၤထီၣ်လၢကစၢၢ်စံၤနါအလိၤ, ဒ်ယွၤမၤလိာ်အီၤအသိး န့ၣ်, ဒီးဟံးန့ၢ်လၢၢ်ဘ့ၣ်ဘၣ်ခံဘ့ၣ်န့ၣ်လၢအစုပူၤလီၤ.
\p
\v 5 ဒီးယွၤဟဲလီၤလၢ တၢ်အၢၣ်အပူၤ, ဒီးဆၢထၢၣ်ဒီး အီၤဖဲန့ၣ်, ဒီးကိးထီၣ်ယွၤအမံၤလီၤ.
\v 6 ဒီးယွၤလဲၤပူၤ လၢအမဲာ်ညါ, ဒီးကိးထီၣ်, ယွၤ, ကစၢ်ယွၤလၢအသး အိၣ်တၢ်, ဒီးသးကညီၤတၢ်, သးထီၣ်ကီ, ဒီးအဘျုး အဖှိၣ်ဒီး အမ့ၢ်အတီအိၣ်ဝဲအါမးလီၤ.
\v 7 ဟံးဃာ်တၢ် ဘျုးတၢ်ဖှိၣ်လၢပှၤကထိတဖၣ်အဂီၢ်, ပျၢ်တၢ်အၢတၢ် သီဒီးတၢ်သရူးတၢ်ကမၣ် ဒီးတၢ်ဒဲးတူာ်တၢ်ဒဲးဘးလီၤ. ဒီးတကွၢ်ကပာ်တၢ်ဒဲးဘးလ့ၤတက့ၤဘၣ်. ဒုးအိၣ်သ ကိးပၢ်တဖၣ်အတၢ်ဒဲးဘးလၢဖိအလိၤ, ဒီးလၢအဖိတ ဖၣ်အဖိအလိၤတုၤလီၤလၢသၢစိၤတစိၤ, ဒီးလၢလွံၢ်စိၤ တစိၤလီၤ.
\p
\v 8 ဒီးစီၤမိၤရှ့မၤချ့ချ့, ဒီးဆုးလီၤအခိၣ်ဆူဟီၣ်ခိၣ်, ဒီး ဘါတၢ်လီၤ.
\v 9 ဒီးစံးဝဲဒၣ်, ယမ့ၢ်ဘၣ်ဘျုးဘၣ်ဖှိၣ်လၢ နမဲာ်ညါ, ကစၢ်ဧၢ, မ်ကစၢ်လဲၤတၢ်လၢပကျါတက့ၢ်. အဂ့ၢ်ဒ်အံၤ, အဝဲအံၤမ့ၢ်ပှၤဂီၢ်မုၢ်အကိာ်ဆူၣ်, ဒီးပျၢ်ပ တၢ်သရူးတၢ်ကမၣ်ဒီး ပတၢ်ဒဲးတူာ်တၢ်ဒဲးဘး, ဒီးပာ် ပှၤလၢနတၢ်န့ၢ်သါန့ၣ်တက့ၢ်.
\p
\v 10 ဒီးစံးဝဲဒၣ်, ကွၢ်ကွၢ်, ယမၤတၢ်အၢၣ်လီၤအီလီၤလီၤ. လၢနပှၤဂီၢ်မုၢ်ခဲလၢာ်အမဲာ်ညါ, ယကမၤတၢ်လီၤလိၢ် လီၤလးလၢ တၢ်တမၤဘၣ်လၢဟီၣ်ခိၣ်ဒီဘ့ၣ်ညါ, ဒီး လၢပှၤအကျါနီတကလုာ်ဘၣ်, ဒီးကယဲၢ်ပှၤဂီၢ်မုၢ်လၢ နအိၣ်လၢအကျါန့ၣ်ကထံၣ်ဘၣ်ယွၤ အတၢ်မၤခဲလၢာ် လီၤ. အဂ့ၢ်ဒ်အံၤ, တၢ်လၢယကမၤနၤန့ၣ် မ့ၢ်တၢ်မၤ ပျံၤအလီၢ်လီၤ.
\p
\v 11 တၢ်လၢယမၤလိာ်နၤလၢမုၢ်မဆါတနံၤအံၤ, တိၢ်န့ၢ် တက့ၢ်. ကွၢ်ကွၢ်, ယကဟီထီၣ်ကွံာ်လၢနမဲာ်ညါပှၤ အမိၢ်ဖိ, ဒီးပှၤကနၤဧၣ်ဖိ, ဒီးပှၤဃ့ၤသးဖိ, ဒီးပှၤပရး စၤဖိ, ဒီးပှၤဃံၤဝံၤဖိ, ဒီးပှၤယဘူၣ်ဖိလီၤ.
\p
\v 12 ဒီးပလီၢ်နသးဒ်သိးနသုတမၤ တၢ်အၢၣ်လီၤအီလီၤဒီး ပှၤကီၢ်ဖိဖဲနလဲၤတၢ်န့ၣ်တဂ့ၤ. ကကဲထီၣ်ဘၣ်ဖုးတၢ်အ ပျံၤသကွီၤလၢသုကျါလီၤ.
\v 13 မ့မ့ၢ်သုဘၣ်မၤဟးဂီၤ အ တၢ်လုၢ်လီၢ်, ဒီးမၤကၢ်ကွံာ်အတၢ်ဂီၤ, ဒီးကူာ်ကွံာ်အ အရှ့ရၤန့ၣ်တက့ၢ်.
\v 14 အဂ့ၢ်ဒ်အံၤ, နတဘၣ်ဘါကစၢ် အဂၤဘၣ်. အဂ့ၢ်ဒ်အံၤ, ယွၤလၢအမံၤမ့ၢ်တၢ်သးက့ၣ် တဂၤန့ၣ်, မ့ၢ်အသးက့ၣ်တၢ်လီၤ.
\v 15 မၤသးဒ်န့ၣ်ဒီး အၢၣ်လီၤအီလီၤတၢ်ဒီးပှၤကီၢ်ဖိတဂ့ၤ. အဂ့ၢ်ဒ်အံၤ, အဝဲ သ့ၣ်ကမၤကမၣ်ထွဲအကစၢ်တဖၣ်အခံ, ဒီးလုၢ်အကစၢ် တဖၣ်ဒီးပှၤကကိးနၤ, ဒီးနကအီၣ်ဘၣ်ဖုး အတၢ်လုၢ် လီၤ.
\v 16 ဒီးနကဟံးန့ၢ်ဘၣ်ဖုးအဖိမုၣ်တဖၣ်လၢ နဖိခွါ တဖၣ်အဂီၢ်ဒီး အဖိမုၣ်ကလဲၤမၤကမၣ်တၢ်ထွဲအကစၢ် တဖၣ်အခံ, ဒီးကဒုးမၤကမၣ်နဖိခွါတဖၣ်ထွဲအဝဲသ့ၣ် အကစၢ်အခံလီၤ.
\p
\v 17 တ့ကစၢ်သိအသးတဖၣ်လၢနဂီၢ်တဂ့ၤ.
\p
\v 18 ဘူၣ်ကိၣ်တအိၣ်ဘၣ်ဒီးကိၣ်မံၣ်န့ၣ် တိၢ်န့ၢ်တက့ၢ်. နဘၣ်အီၣ်ကိၣ်တအိၣ်ဘၣ်ဒီးကိၣ်မံၣ်န့ၣ်နွံနံၤ, ဒ်ယမၤ လိာ်နၤလၢ အဆၢအကတီၢ် လၢလါအၤဘံာ်အပူၤအ သိးန့ၣ်လီၤ. အဂ့ၢ်ဒ်အံၤ, နဟဲထီၣ်လၢအဲၤကူပတူးလၢ လါအၤဘံာ်အပူၤလီၤ.
\p
\v 19 ကယဲၢ်တၢ်လၢအအိးထီၣ်ဒၢလီၢ်, ဒီးကယဲၢ်နဆၣ်ဖိ ကီၢ်ဖိအဒၢအဝဲၢ်ကိအဖါ, ဂီၤဖံးမ့ၢ်ဂ့ၤ, သိမ့ၢ်ဂ့ၤ, မ့ၢ် ယတၢ်ခဲလၢာ်လီၤ.
\p
\v 20 မ့မ့ၢ်ကသ့ၣ်ယီၤအဝဲၢ်ကိန့ၣ်, နဘၣ်ပှ့ၤက့ၤအီၤဒီးသိ ဖိတဒုလီၤ. ဒီးနမ့ၢ်တပှ့ၤက့ၤဘၣ်ဒီး, နဘၣ်မၤကၢ်အ ကိာ်လီၤ. ကယဲၢ်နဖိခွါဝဲၢ်ကိတဂၤလၢ်လၢ်န့ၣ် နဘၣ် ပှ့ၤက့ၤအီၤလီၤ. ဒီးအိၣ်ဖျါလၢယမဲာ်ညါအိၣ်ကလီနီ တဂၤတဂ့ၤ.
\p
\v 21 ဃုနံၤန့ၣ်နမၤဘၣ်တၢ်လီၤ. မ့မ့ၢ်နွံနံၤတနံၤန့ၣ်နဘၣ် အိၣ်ဘှံးလီၤ. ထဲၣ်တၢ်အခါဒီးကူးတၢ်အခါန့ၣ်, န ဘၣ်အိၣ်ဘှံးလီၤ.
\v 22 ဒီးနဘၣ်တိၢ်န့ၢ်ဘူၣ်နွံတဖၣ်, ဘူၣ် ကူးဘုကၠူၣ်သၣ်ဆိ, ဒီးဘူၣ်ထၢဖှိၣ်တၢ်လၢနံၣ်အက တၢၢ်န့ၣ်လီၤ.
\p
\v 23 တနံၣ်အတီၢ်ပူၤန့ၣ်, ကယဲၢ်သုဖိပိာ်ခွါ ဘၣ်အိၣ်ဖျါ သၢဘျီလၢကစၢ်ယွၤ, အံၣ်စရ့လးအကစၢ်, အမဲာ်ညါ ခဲလၢာ်လီၤ.
\v 24 အဂ့ၢ်ဒ်အံၤ, ယကဟီထီၣ်ကွံာ်ပှၤက လုာ်တဖၣ်လၢနမဲာ်ညါ, ဒီးမၤလဲၢ်ထီၣ်နဃၢၤတဖၣ် လီၤ. ဒီးတုၤနလဲၤပာ်ဖျါနသးလၢယွၤနကစၢ်အမဲာ်ညါ တနံၣ်သၢဘျီဒီး, ပှၤတဆၢန့ၢ်ဘၣ် နဟီၣ်ခိၣ်နီတဂၤ ဘၣ်လီၤ.
\p
\v 25 လုၢ်ယတၢ်လုၢ်အသွံၣ်အိၣ်ဒီးကိၣ်မံၣ်န့ၣ်တဂ့ၤ. ဒီး ဘူၣ်လဲၤကပာ်အတၢ်လုၢ်န့ၣ်, ပာ်အီၤတုၤမုၢ်ဆ့ၣ်ထီၣ် န့ၣ်တဂ့ၤ.
\v 26 ဟီၣ်ခိၣ်အသၣ်ဆိအဂံၢ်ခိၣ်တဖၣ်န့ၣ် ဟဲ စိာ်ဆူယွၤနကစၢ်အဟံၣ်ပူၤတက့ၢ်. ချီမဲာ်တဲးလဲးဖိလၢ အမိၢ်နုၢ်ထံအကျါတဂ့ၤ.
\v 27 ဒီးယွၤစံးဘၣ်စီၤမိၤရှ့, ကွဲး လီၤတၢ်ကတိၤတဖၣ်န့ၣ်တက့ၢ်. အဂ့ၢ်ဒ်အံၤ, ဒ်တၢ် ကတိၤတဖၣ်အံၤဟဲဝဲအသိးန့ၣ် ယမၤလံတၢ်အၢၣ်လီၤ အီလီၤဒီးနၤဒီးအံၣ်စရ့လးလံလီၤ.
\p
\v 28 ဒီးအိၣ်ဝဲဖဲန့ၣ်ဒီးယွၤ အနံၤလွံၢ်ဆံဒီးအနၤလွံၢ်ဆံ, ဒီး တအီၣ်ဘၣ်ကိၣ်, ဒီးတအီဘၣ်ထံဘၣ်. ဒီးကွဲးတၢ် အၢၣ်လီၤအီလီၤအတၢ်ကတိၤ, တၢ်ကတိၤဆံဆဲၣ်ထံၣ် လၢတၢ်ဘ့ၣ်ဘၣ်အလိၤန့ၣ်လီၤ.
\p
\v 29 ဒီးတုၤစီၤမိၤရှ့ဟဲလီၤလၢ ကစၢၢ်စံၤနါအလိၤအိၣ်ဒီး တၢ်အၢၣ်လီၤအီလီၤအဘ့ၣ်ဘၣ်ခံဘ့ၣ် လၢစီၤမိၤရှ့အစု ပူၤ, ဖဲအဟဲလီၤလၢကစၢၢ်အလိၤ, တၢ်မၤအသးလၢ စီၤမိၤရှ့တသ့ၣ်ညါဘၣ်လၢ အကတိၤတၢ်ဒီးအီၤအဖၢ မုၢ်ဒီး, အမဲာ်ဖံးကပီၤကပြုၢ်ကပြီၤဘၣ်န့ၣ်လီၤ.
\p
\v 30 ဒီးတုၤစီၤအၤဟရိၣ်, ဒီးပှၤအံၣ်စရ့လးဖိခဲလၢာ်ထံၣ် ဘၣ်စီၤမိၤရှ့ဒီး, ကွၢ်ကွၢ်, အမဲာ်ဖံးကပီၤကပြုၢ်ကပြီၤ, ဒီးသုးဘူးအသးဆူအအိၣ်တဘူၣ်ဘၣ်လီၤ.
\v 31 ဒီးစီၤမိၤ ရှ့ကိးထီၣ်လၢအီၤ, ဒီးစီၤအၤဟရိၣ်ဒီးတၢ်အိၣ်ဖှိၣ်အပ ဒိၣ်တဖၣ်ခဲလၢာ်ဟဲက့ၤဆူအအိၣ်, ဒီးစီၤမိၤရှ့ကတိၤ တၢ်ဒီးအီၤလီၤ.
\p
\v 32 လၢခံက့ၤဒီးပှၤအံၣ်စရ့လးဖိဟဲဘူးထီၣ်ဝဲခဲလၢာ်, ဒီး အဝဲဒၣ်မၤလိာ်အီၤလၢ ကယဲၢ်တၢ်လၢယွၤစံးဘၣ်အီၤ လၢကစၢၢ်စံၤနါအလိၤလီၤ.
\v 33 ဒီးတုၤစီၤမိၤရှ့ကတိၤတၢ် လၢာ်ဝံၤဒီး, ပာ်နီၢ်ကျၢၢ်ဘၢလၢအမဲာ်လိၤလီၤ.
\p
\v 34 ဒီးတုၤစီၤမိၤရှ့လဲၤနုာ်ဆူယွၤအမဲာ်ညါ ဒ်သိးအကက တိၤတၢ်ဒီးအီၤဒီး, ဘ့ၣ်လီၤကွံာ်နီၣ်ကျၢၢ်ဘၢတုၤအက ဟဲက့ၤထီၣ်န့ၣ်လီၤ. ဒီးဟဲက့ၤထီၣ်, ဒီးစံးဘၣ်တဲဘၣ် ပှၤအံၣ်စရ့လးဖိလၢတၢ်လၢတၢ်မၤလိာ်အီၤလီၤ.
\p
\v 35 ဒီးပှၤအံၣ်စရ့လးဖိထံၣ်ဘၣ် စီၤမိၤရှ့အမဲာ်လၢအမဲာ် ဖံးကပီၤကပြုၢ်ကပြီၤလီၤ. ဒီးစီၤမိၤရှ့ပာ်ကဒီးနီၣ်ကျၢၢ် ဘၢလၢအမဲာ်လိၤတုၤလီၤလၢ အလဲၤနုာ်ကတိၤတၢ်ဒီး အီၤလီၤ.
\c 35
\cl ၃၅
\p
\v 1 ဒီးစီၤမိၤရှ့ဒုးအိၣ်ဖှိၣ် ပှၤအံၣ်စရ့လးဖိ အတၢ်အိၣ် ဖှိၣ်ခဲလၢာ်, ဒီးစံးဘၣ်အီၤ, အအံၤမ့ၢ်တၢ်ကတိၤလၢ ယွၤမၤလိာ်လၢသုဘၣ်မၤအီၤလီၤ.
\p
\v 2 ဃုနံၤန့ၣ်သုကမၤတၢ်လီၤ. မ့မ့ၢ်နွံနံၤတနံၤန့ၣ်ကကဲ ထီၣ်နံၤစီဆှံလၢသုဂီၢ်, တၢ်အိၣ်ဘှံးလၢယွၤအဂီၢ်လီၤ. ကယဲၢ်ပှၤလၢအမၤတၢ်မၤလၢအပူၤန့ၣ်, ကဘၣ်တၢ်မၤ သံအီၤလီၤ.
\v 3 လၢအိၣ်ဘှံးနံၤန့ၣ် သုတဆိၣ်ကဲၤမ့ၣ်အူ လၢသုအိၣ်သုဆိးအလီၢ်နီတပူၤတဂ့ၤ.
\p
\v 4 ဒီးစီၤမိၤရှ့ကတိၤတၢ်ဒီး ပှၤအံၣ်စရ့လးဖိအတၢ်အိၣ် ဖှိၣ်ခဲလၢာ်, ဒီးစံးဝဲဒၣ်, တၢ်အံၤမ့ၢ်တၢ်လၢယွၤမၤလိာ် တၢ်, ဒီးစံးဝဲဒၣ်,
\v 5 ဟံးန့ၢ်တၢ်မၤဘူၣ်လၢယွၤအဂီၢ်လၢ သုကျါန့ၣ်တက့ၢ်. ဖဲဒၣ်ပှၤလၢအသးအိၣ် လၢအက ဟ့ၣ်ဒၣ်တဂၤလၢ်လၢ်န့ၣ်, မ်အဟဲစိာ်တၢ်မၤဘူၣ်ဆူ ယွၤအအိၣ်တက့ၢ်. ထူ, ဒီးစ့, ဒီးတိၢ်,
\v 6 ဒီးတၢ်လါ, ဒီး တၢ်လုးတကုာ်, ဒီးတၢ်ဂီၤ, ဒီးဖှီဝါကဆှၣ်, ဒီးမဲာ် တဲးလဲးအဆူၣ်,
\v 7 ဒီးသိဖါအဖံးစုၣ်ဂီၤ, ဒီးတၢ်အဖံး, ဒီးသ့ၣ်ဖှ့ၡံးတၤ,
\v 8 ဒီးသိလၢမ့ၣ်အူဒၢအဂီၢ်, ဒီးတၢ်နၢ မူလၢသိဖှူတၢ်အဂီၢ်, ဒီးလၢတၢ်ဆိၣ်ကဲၤနၢမူအဂီၢ်,―
\p
\v 9 ဒီးတၢ်မျၢ်မဟူယၤ, ဒီးလၢၢ်လၢအမၤပှဲၤထီၣ်လၢအ့ဖိး အဂီၢ်, ဒီးလၢသဃိးအဂီၢ်လီၤ.
\p
\v 10 ဒီးကယဲၢ်ပှၤလၢ အသးကူၣ်တၢ်သ့တဂၤလၢ်လၢ်န့ၣ် ဘၣ်ဟဲ, ဒီးမၤတၢ်လၢယွၤမၤလိာ်ဝဲခဲလၢာ်လီၤ.
\v 11 တၢ် အိၣ်အလီၢ်, ဒီးအဒဲ, ဒီးအတၢ်ကျၢၢ်ဘၢအနီၣ်ကွးတ ဖၣ်, ဒီးသ့ၣ်ဘ့ၣ်ဘၣ်တဖၣ်, အနီၣ်ဘိတဖၣ်, အထူၣ် တဖၣ်, ဒီးအခီၣ်တဖၣ်,
\v 12 တလါ, ဒီးအနီၣ်ယိးဘိ တဖၣ်, တၢ်မၤပူၤဖျဲးအလီၢ်, ဒီးတၢ်ကျၢၢ်ဘၢအယၣ် ဘျးထီၣ်အသး,
\v 13 စီၢ်နီၤခိၣ်, ဒီးအနီၣ်ယိးဘိတဖၣ်, ဒီး အလီခီခဲလၢာ်, ဒီးတၢ်မဲာ်ညါအကိၣ်,
\v 14 ဒီးမ့ၣ်အူဒၢ မိၢ်ပှၢ်လၢတၢ်ကပီၤအဂီၢ်, ဒီးအတၢ်ဖိတၢ်လံၤ, ဒီးအ မ့ၣ်အူဒၢတဖၣ်, ဒိးသိလၢတၢ်ကပီၤအဂီၢ်,
\v 15 ဒီးတၢ် လုၢ်လီၢ်ဆိၣ်ကဲၤတၢ်နၢမူ, ဒီးအနီၣ်ယိးဘိတဖၣ်, ဒီး သိဖှူတၢ်, ဒီးတၢ်ဆိၣ်ကဲၤနၢမူ, ဒီးယၣ်နီၢ်ကျၢၢ်ဘၢတၢ် လၢကျဲစၢၤအဂီၢ် ဖဲတၢ်လဲၤနုာ်လၢတၢ်အိၣ်အလီၢ်,
\v 16 ဒီး တၢ်လုၢ်လီၢ်မ့ၣ်အူ, ဒီးအဖၣ်ကပူၤတိၢ်, အနီၣ်ယိးဘိ တဖၣ်, ဒီးအတၢ်ဖိတၢ်လံၤခဲလၢာ်, သရာ်ဒီးအခီၣ်,―
\p
\v 17 တၢ်အဂၢၤအယၣ်လီၤစဲၤတဖၣ်, အထူၣ်တဖၣ်ဒီးအခီၣ် တဖၣ်, ဒီးယၣ်နီၣ်ကျၢၢ်ဘၢတၢ်လၢတၢ်အဂၢၤအပဲတ ရီအဂီၢ်,
\v 18 တၢ်အိၣ်အလီၢ်အတၢ်ကမိာ်ခံတဖၣ်, ဒီးအ ဂၢၤအတၢ်ကမိာ်ခံတဖၣ်, ဒီးအပျံၤတဖၣ်,
\v 19 တၢ်အကူ အသိးဘၣ်ဃးဒီး တၢ်မၤတၢ်အခ့အပှၤအတၢ်လၢအက မၤတၢ်လၢအလီၢ်စီဆှံအပူၤ, တၢ်အကူအသိးစီဆှံလၢ ပှၤလုၢ်တၢ်အဒိၣ်စီၤအၤဟရိၣ်အဂီၢ်, ဒီးအဖိခွါတဖၣ်အ ကူအသိး ဒ်သိးအကမၤပှၤလုၢ်တၢ်အဒိၣ်အတၢ်မၤလီၤ.
\p
\v 20 ဒီးပှၤအံၣ်စရ့လးဖိအတၢ်အိၣ်ဖှိၣ်ခဲလၢာ်န့ၣ် ဟးထီၣ် ဝဲလၢစီၤမိၤရှ့အမဲာ်ညါလီၤ.
\p
\v 21 ဒီးကယဲၢ်ပှၤလၢအသးထိၣ်ဂဲၤအီၤ, ဒီးကယဲၢ်ပှၤလၢ အသးဘိးထီၣ်အီၤတဖၣ်ဟဲဒီး ဟဲစိာ်တၢ်မၤဘူၣ်ယွၤလၢ တၢ်မၤဘၣ်ဃးဒီးတၢ်အိၣ်ဖှိၣ်အဒဲအဂီၢ်, ဒီးလၢအတၢ် မၤခဲလၢာ်အဂီၢ်, ဒီးလၢတၢ်အကူအသိးစီဆှံအဂီၢ်လီၤ.
\p
\v 22 ဒီးဟဲဝဲ, ပိာ်ခွါဒီးပိာ်မုၣ်, ကယဲၢ်ပှၤလၢအသးအိၣ် ထီၣ်ဒၣ်တၢ်, ဒီးဟဲစိာ်ဝဲထံဖှံၣ်, ဒီးနၢ်ကွီၤ, ဒီးပသံး, ဒီးဖဲ, တၢ်ကယၢကယဲထူခဲလၢာ်လီၤ. ပှၤလၢအမၤ ဘူၣ်တၢ်န့ၣ်မၤဘူၣ်ထူဧိၤလွဲဧိၤလၢယွၤကိးဂၤဒဲးလီၤ.
\p
\v 23 ဒီးကယဲၢ်ပှၤလၢ အအိၣ်ဒီးတၢ်လါ, ဒီးတၢ်လုးတ ကုာ်, ဒီးတၢ်ဂီၤ, ဒီးဖှီဝါကဆှၣ်, ဒီးမဲာ်တဲးလဲးအ ဆူၣ်, ဒီးသိဖါအဖံးစုၣ်ဂီၤ, ဒီးတၢ်အဖံးန့ၣ်, ဟဲက့ၤ စိာ်ဝဲကိးဂၤဒဲးလီၤ.
\p
\v 24 ဒီးကယဲၢ်ပှၤလၢ အမၤဘူၣ်တၢ်လၢစ့ဒီးတိၢ်န့ၢ်, ဟဲ စိာ်ယွၤအတၢ်မၤဘူၣ်လီၤ. ဒီးကယဲၢ်ပှၤလၢအအိၣ်ဒီး သ့ၣ်ဖှ့ၡံးတၤလၢတၢ်မၤအမၤတၢ်အဂီၢ်န့ၣ် ဟဲစိာ်ဝဲကိး ဂၤဒဲးလီၤ.
\p
\v 25 ဒီးကယဲၢ်ပိာ်မုၣ်လၢ အကူၣ်တၢ်သ့တဂၤလၢ်လၢ်န့ၣ် လ့ၢ်လုၣ်လၢအစု, ဒီးဟဲစိာ်တၢ်လၢအလ့ၢ်ဝဲ, တၢ်လါ, ဒီးတၢ်လုးတကုာ်, ဒီးတၢ်ဂီၤ, ဒီးဖှီဝါကဆှၣ်လီၤ.
\p
\v 26 ဒီးကယဲၢ်ပိာ်မုၣ်လၢအသးထိၣ်ဂဲၤအီၤလၢ တၢ်ကူၣ် သ့န့ၣ်, လ့ၢ်မဲာ်တဲးလဲးအဆူၣ်လီၤ.
\p
\v 27 ဒီးပဒိၣ်တဖၣ်ဟဲစိာ်တၢ်မျၢ်မဟူယၤ, ဒီးလၢၢ်လၢအ ကမၤပှဲၤအ့ဖိးအဂီၢ်, ဒီးလၢသဃိးအဂီၢ်,
\v 28 ဒီးတၢ်နၢ မူ, ဒီးသိလၢတၢ်ကပီၤအဂီၢ်, ဒီးလၢသိဖှူတၢ်အဂီၢ်, ဒီးလၢတၢ်ဆိၣ်ကဲၤနၢမူအဂီၢ်လီၤ.
\p
\v 29 ဒီးပှၤအံၣ်စရ့လးဖိ, ဒ်အသးအိၣ်ထီၣ်ဒၣ်အသိးန့ၣ်, ဟဲစိာ်အတၢ်မၤဘူၣ်ဆူယွၤအအိၣ်, ကယဲၢ်ပိာ်မုၣ်ဒီး ပိာ်ခွါလၢအသးထိၣ်ဂဲၤဒၣ်အီၤဒ်သိး အကဟဲစိာ်တၢ် လၢကယဲၢ်တၢ်မၤအဂီၢ်, လၢယွၤမၤလိာ်စီၤမိၤရှ့လၢအ ဘၣ်မၤခဲလၢာ်လီၤ.
\p
\v 30 ဒီးစီၤမိၤရှ့စံးဘၣ်ပှၤအံၣ်စရ့လးဖိ, ကွၢ်တက့ၢ်. ယွၤ ကိးထီၣ်ပှၤယူဒၤအဒူၣ်ဖိ, စီၤဃူၢ်အဖိခွါ, စီၤအူရံၤအ ဖိခွါ, စီၤဘစၤလအ့လးလၢအမံၤ,
\v 31 ဒီးမၤပှဲၤအီၤဒီးယွၤ အသး, ဒီးတၢ်ကူၣ်သ့, ဒီးတၢ်ကူၣ်တၢ်ဆး, ဒီးတၢ် သ့ၣ်ညါ, ဒီးတၢ်မၤတၢ်သ့ကိးမံၤဒဲး,
\v 32 ဒ်သိးအကကူၣ် ထီၣ်တၢ်မၤ, လၢအကမၤတၢ်လၢထူ, ဒီးစ့, ဒီးတိၢ်,
\v 33 ဒီး လၢအကဂူာ်ကျ့လၢၢ်လၢအကမၤပှဲၤအီၤ, ဒီးလၢအက စိးပျၤသ့ၣ်, ဒ်သိးအကမၤတၢ်ကူၣ်သ့အတၢ်မၤကိးမံၤ ဒဲးလီၤ.
\v 34 ဒီးဒၢနုာ်တၢ်လၢအသးကံၢ်ပူၤဒ်သိးအကသိၣ် လိတၢ်, အဝဲဒၣ်ဒီးပှၤဒၣ်အဒူၣ်ဖိ, စီၤအဃံစမးအဖိခွါ, စီၤအၤဟလံအာ်လီၤ.
\v 35 မၤပှဲၤအသးဒီးတၢ်ကူၣ်သ့ဒ်သိး အကမၤကယဲၢ်တၢ်မၤ, ပှၤကွဲးတၢ်အတၢ်မၤ, ဒီးပှၤကူၣ် တၢ်သ့အတၢ်မၤ, ဒီးပှၤလၢအမၤတၢ်ကံၣ်ဃ့လၢတၢ် လါ, ဒီးလၢတၢ်လုးတကုာ်, လၢတၢ်ဂီၤ, ဒီးလၢဖှီဝါ ကဆှၣ်, ဒီးလၢပှၤထါတၢ်, ပှၤလၢအမၤတၢ်တမံၤလၢ် လၢ်, ဒီးပှၤလၢအကူၣ်ထီၣ်တၢ်သ့တဖၣ်အတၢ်မၤလီၤ.
\c 36
\cl ၃၆
\p
\v 1 ဒီးစီၤဘစၤလအ့လး, ဒီးစီၤအၤဟလံအာ်, ဒီးက ယဲၢ်ပှၤလၢအသးကူၣ်တၢ်သ့လၢ ယွၤဒၢနုာ်တၢ်ကူၣ်သ့ ဒီးတၢ်ကူၣ်တၢ်ဆးလၢအသးကံၢ်ပူၤ, ဒ်သိးအကသ့ၣ် ညါမၤကယဲၢ်တၢ်မၤတမံၤလၢ်လၢ်လၢ အလီၢ်စီဆှံအ တၢ်မၤအဂီၢ်န့ၣ်, မၤဝဲဒ်ကယဲၢ်တၢ်လၢယွၤမၤလိာ်ဝဲခဲ လၢာ်အသိးန့ၣ်လီၤ.
\p
\v 2 ဒီးစီၤမိၤရှ့ကိးန့ၢ်စီၤဘစၤလအ့လး, ဒီးစီၤအၤဟလံ အာ်, ဒီးကယဲၢ်ပှၤလၢအသးကူၣ်တၢ်သ့, လၢယွၤဒၢ နုာ်တၢ်ကူၣ်သ့ လၢအသးကံၢ်ပူၤကိးဂၤဒဲး, ကယဲၢ်ပှၤ လၢအသးထိၣ်ဂဲၤအီၤဒ်သိးအကဟဲမၤတၢ်န့ၣ်လီၤ.
\p
\v 3 ဒီးအဝဲသ့ၣ်ဒိးန့ၢ်လၢ စီၤမိၤရှ့အစုပူၤ ကယဲၢ်တၢ်မၤ ဘူၣ်လၢပှၤအံၣ်စရ့လးဖိဟဲစိာ်တ့ၢ်လၢ လီၢ်စီဆှံအတၢ် မၤအမၤတၢ်အဂီၢ်, ဒ်သိးအကမၤဝဲလီၤ. ဒီးပှၤဟဲစိာ် ဒံးတၢ်မၤဘူၣ်လၢအဟ့ၣ်ဒၣ်တၢ်လၢဂီၤလၢဂီၤလီၤ.
\p
\v 4 ဒီးကယဲၢ်ပှၤကူၣ်တၢ်သ့လၢ အမၤလီၢ်စီဆှံအတၢ်မၤ န့ၣ်, ဟဲက့ၤလၢအတၢ်မၤလၢအမၤဝဲကိးဂၤဒဲး,
\v 5 ဒီးက တိၤတၢ်ဒီးစီၤမိၤရှ့ဒီးစံးဝဲဒၣ်, ပှၤဟဲစိာ်တၢ်လၢတၢ်မၤ အမၤတၢ်အဂီၢ်လၢယွၤမၤလိာ်တၢ်န့ၣ်, အါကဲာ်ဆိးဖး ဒိၣ်ညါလီၤ.
\v 6 ဒီးစီၤမိၤရှ့မၤလိာ်တၢ်, ဒီးပှၤကိးထီၣ်လၢပှၤသူၣ်ဒဲအလီၢ်ပူၤဒီလီၢ်ညါဒီးစံးဝဲဒၣ်, ပိာ်မုၣ်မ့ၢ်ဂ့ၤ, ပိာ်ခွါမ့ၢ်ဂ့ၤ, မ်အသုတမၤလၢၤတၢ်မၤလၢ တၢ်မၤဘူၣ်လၢလီၢ်စီဆှံအဂီၢ်တဂ့ၤ. ဒီးပှၤဂီၢ်မုၢ်ဘၣ်တၢ်တြီအဟဲစိာ်တၢ်လီၤ.―
\p
\v 7 အဂ့ၢ်ဒ်အံၤ, တၢ်လၢကယဲၢ်တၢ်မၤအဂီၢ်ဒ်သိးအကမၤ အီၤန့ၣ်, လၢပှဲၤဝဲဒီးအါကဲၣ်ဆိးလီၤ.
\p
\v 8 ဒီးကယဲၢ်ပှၤလၢအကူၣ်တၢ်သ့လၢအကျါ, လၢအမၤ တၢ်အိၣ်ဝဲအလီၢ်အတၢ်မၤန့ၣ်, မၤဝဲလၢယၣ်သဒၢတၢ် လၢဖှီဝါကဆှၣ်အလုၣ်လ့ၢ်ဃံၤ, ဒီးတၢ်လါ, ဒီးတၢ် လုးတကုာ်, ဒီးတၢ်ဂီၤ, ဒီးခ့ရူာ်တဖၣ်လၢပှၤမၤတၢ် သ့မၤဝဲန့ၣ်, ဆံဆဲၣ်ဘ့ၣ်န့ၣ်လီၤ.
\p
\v 9 ဒီးယၣ်သဒၢတၢ်တဘ့ၣ်အထီခံဆံဃိးပျၢ်, ဒီးယၣ် သဒၢတၢ်တဘ့ၣ်အဒီၣ်ဃီၤလွံၢ်ပျၢ်လီၤ. ယၣ်သဒၢတၢ် တဖၣ်န့ၣ်တုၤသိးသိးလီၤ.
\p
\v 10 ဒီးယၣ်သဒၢတၢ်ယဲၢ်ဘ့ၣ်န့ၣ်, မၤစဲဘူးလိာ်အသး တဘ့ၣ်ဒီးတဘ့ၣ်, ဒီးယၣ်သဒၢတၢ်ယဲၢ်ဘ့ၣ်ဒၣ်, မၤ စဲဘူးလိာ်အသးတဘ့ၣ်ဒီးတဘ့ၣ်လီၤ.
\p
\v 11 ဒီးမၤဝဲကွီၤတဖၣ်လၢ တၢ်လါလၢယၣ်သဒၢတၢ်တ ဘ့ၣ်အကနူၤလၢအအိၣ်လၢ တၢ်စဲဘူးလိာ်အသးအက တၢၢ်လီၤ. မၤတၢ်ဒ်န့ၣ်သိး လၢယၣ်သဒၢတၢ်တဘ့ၣ် လၢအကနူၤအိၣ်လၢတၢ်စဲဘူးလိာ်အသးခံဘ့ၣ်တဘ့ၣ် အကတၢၢ်န့ၣ်လီၤ.
\p
\v 12 မၤဝဲလၢကွီၤယဲၢ်ဆံလၢယၣ်သဒၢတၢ်တဘ့ၣ်အလိၤ, ဒီးသဃီၤလိာ်အသးဒီးအဝဲန့ၣ် မၤကွီၤယဲၢ်ဆံလၢယၣ် သဒၢတၢ်တဘ့ၣ်အလိၤလၢအအိၣ်လၢ တၢ်စဲဘူးလိာ် အသးခံဘ့ၣ်တဘ့ၣ်အကတၢၢ်န့ၣ်လီၤ.
\v 13 ဒီးမၤဝဲနီၣ်ကွး ထူယဲၢ်ဆံ, ဒီးဒုးစဲဘူးယၣ်သဒၢတၢ်တဖၣ်လၢနီၣ်ကွး, ဒီးကဲထီၣ်တၢ်အိၣ်အလီၢ်တဖျၢၣ်ဃီလီၤ.
\p
\v 14 ဒီးမၤဝဲလၢယၣ်သဒၢတၢ်တဖၣ်လၢ မဲာ်တဲးလဲးအ ဆူၣ်လၢဒဲလၢ တၢ်အိၣ်အလီၢ်အဖီခိၣ်အဂီၢ်လီၤ. မၤဝဲ ယၣ်သဒၢတၢ်တဆံတဘ့ၣ်လီၤ.
\v 15 ဒီးယၣ်သဒၢတၢ် တဘ့ၣ်အထီန့ၣ်အပျၢ်သၢဆံ, ဒီးယၣ်သဒၢတၢ်တဘ့ၣ် အဒီၣ်ဃီၤလွံၢ်ပျၢ်, ဒီးယၣ်သဒၢတၢ်တဆံတဘ့ၣ်န့ၣ် မ့ၢ်တုၤသိးသိးလီၤ.
\p
\v 16 ဒီးမၤစဲဘူးလိာ်အသးလၢ ယၣ်သဒၢတၢ်ယဲၢ်ဘ့ၣ်တ ပူၤ, ဒီးယၣ်သဒၢတၢ်ဃုဘ့ၣ်တပူၤဒၣ်န့ၣ်လီၤ.
\p
\v 17 ဒီးမၤဝဲလၢကွီၤယဲၢ်ဆံလၢ ယၣ်သဒၢတၢ်တဘ့ၣ်အ ကနူၤလၢအအိၣ်လၢ တၢ်စဲဘူးလိာ်အသး အကတၢၢ် လီၤ. ဒီးမၤကွီၤယဲၢ်ဆံလၢယၣ်သဒၢတၢ်တဘ့ၣ်အပူၤ လၢအအိၣ်လၢတၢ်စဲဘူးလိာ်အသးခံဘ့ၣ်တဘ့ၣ်အက တၢၢ်လီၤ.
\p
\v 18 ဒီးမၤဝဲနီၣ်ကွးတိၢ်, ဒ်သိးပှၤကကွးထီၣ်ဒဲ, ဒီးကကဲ ထီၣ်တၢ်တဖျၢၣ်ဃီလီၤ.
\p
\v 19 ဒီးမၤဝဲတၢ်ကျၢၢ်ဘၢလၢ သိဖါအဖံးစုၣ်ဂီၤလၢ ဒဲအ ဂီၢ်, ဒီးတၢ်ကျၢၢ်ဘၢလၢအဖီခိၣ်လၢတၢ်ဖံးလီၤ.
\p
\v 20 ဒီးမၤဝဲလၢသ့ၣ်ဘ့ၣ်ဘၣ်လၢသ့ၣ်ဖှ့ၡံးတၤ, အိၣ်ဆၢ ထၢၣ်အသးလၢ တၢ်အိၣ်အလီၢ်အဂီၢ်န့ၣ်လီၤ.
\v 21 သ့ၣ် ဘ့ၣ်ဘၣ်တဘ့ၣ်န့ၣ် အထီအပျၢ်တဆံ, ဒီးအဒီၣ်ဃီၤ တပျၢ်ဒီးတထါလီၤ.
\p
\v 22 သ့ၣ်ဘ့ၣ်ဘၣ်တဘ့ၣ် အိၣ်ဒီးအစုခံခီသဃိၤလိာ်အ သးလီၤ. မၤတၢ်အိၣ်အလီၢ်အသ့ၣ်ဘ့ၣ်ဘၣ်ဒ်န့ၣ်အသိး ခဲလၢာ်လီၤ.
\p
\v 23 ဒီးမၤဝဲလၢသ့ၣ်ဘ့ၣ်ဘၣ်အဘ့ၣ်ခံဆံ လၢတၢ်အိၣ်အ လီၢ်အဂီၢ်လၢကလံၤထံးတခီလီၤ.
\p
\v 24 ဒီးလၢသ့ၣ်ဘ့ၣ်ဘၣ် အဘ့ၣ်ခံဆံအဖီလာ်န့ၣ် တ့ဝဲ လၢအခီၣ်စ့အဖျၢၣ်လွံၢ်ဆံလီၤ. အခီၣ်ခံဖျၢၣ်လၢသ့ၣ် ဘ့ၣ်ဘၣ်တဘ့ၣ်အဖီလာ်လၢအစုခံခီအဂီၢ်, ဒီးအခီၣ်ခံ ဖျၢၣ်လၢသ့ၣ်ဘ့ၣ်ဘၣ်တဘ့ၣ်ဒၣ်လၢအစုခံခီအဂီၢ်လီၤ.
\p
\v 25 ဒီးတၢ်အိၣ်အလီၢ်အကပၤခံခီတခီ လၢကလံၤစိးန့ၣ်, မၤဝဲလၢသ့ၣ်ဘ့ၣ်ဘၣ်အဘ့ၣ်ခံဆံ,
\v 26 ဒီးအခီၣ်စ့အဖျၢၣ် လွံၢ်ဆံလီၤ. သ့ၣ်ဘ့ၣ်ဘၣ်တဘ့ၣ်အိၣ်ဒီးအခီၣ်စ့ခံဖျၢၣ် လၢအဖီလာ်, သ့ၣ်ဘ့ၣ်ဘၣ်တဘ့ၣ်ဒၣ်အိၣ်ဒီးအခီၣ်စ့ ခံဖျၢၣ်လၢအဖီလာ်လီၤ.
\p
\v 27 ဒီးမၤဝဲလၢသ့ၣ်ဘ့ၣ်ဘၣ်ဃုဘ့ၣ်လၢ တၢ်အိၣ်အလီၢ် အကပၤလၢမုၢ်နုာ်တခီအဂီၢ်လီၤ.
\v 28 ဒီးမၤဝဲလၢသ့ၣ်ဘ့ၣ် ဘၣ်ခံဘ့ၣ် လၢတၢ်အိၣ်အလီၢ်အသနၢၣ်တဖၣ် လၢအ ကပၤခံခီလီၤ.
\v 29 ဒီးအိၣ်သဃံာ်လၢအဖီလာ်, ဒီးအိၣ် သဃံာ်လၢအခိၣ်အဖီခိၣ်ဆူကွီၤတကွီၤဃီလီၤ. မၤဝဲလၢ ခံဘ့ၣ်လိာ်ဒ်န့ၣ်လၢခံသနၢၣ်အဂီၢ်လီၤ.
\v 30 ဒီးသ့ၣ်ဘ့ၣ် ဘၣ်ဃိးဘ့ၣ်, ဒီးအခီၣ်စ့တဆံဃုဖျၢၣ်အိၣ်ဝဲလီၤ. သ့ၣ် ဘ့ၣ်ဘၣ်တဘ့ၣ်အိၣ်ဒီးအခီၣ်ခံဖျၢၣ်လၢအဖီလာ်, သ့ၣ် ဘ့ၣ်ဘၣ်တဘ့ၣ်အိၣ်ဒီး အခီၣ်ခံဖျၢၣ်လၢအဖီလာ်လီၤ.
\p
\v 31 ဒီးမၤဝဲလၢနီၣ်ဘိလၢ သ့ၣ်ဖှ့ၡံးတၤလီၤ. ယဲၢ်ဘိလၢ သ့ၣ်ဘ့ၣ်ဘၣ်လၢ တၢ်အိၣ်အလီၢ်တခီအဂီၢ်,
\v 32 ဒီးနီၣ် ဘိယဲၢ်ဘိလၢသ့ၣ်ဘ့ၣ်ဘၣ်လၢ တၢ်အိၣ်အလီၢ်တခီဒၣ် အဂီၢ်, ဒီးနီၣ်ဘိယဲၢ်ဘိလၢသ့ၣ်ဘ့ၣ်ဘၣ်လၢတၢ်အိၣ် အလီၢ်အကပၤလၢမုၢ်နုာ်တခီအဂီၢ်လီၤ.
\p
\v 33 ဒီးနီၣ်ဘိအသးကံၢ်ပူၤလၢ သ့ၣ်ဘ့ၣ်ဘၣ်အသးကံၢ် ပူၤတဘိန့ၣ်မၢအတုၤလၢ အကတၢၢ်တခီပၢၢ်လၢအက တၢၢ်တခီလီၤ.
\p
\v 34 ဒီးပီၤသ့ၣ်ဘ့ၣ်ဘၣ်ဒီးထူ, ဒီးတ့အကွီၤတဖၣ်လၢထူ, လၢနီၣ်ဘိအလီၢ်အဂီၢ်, ဒီးပီၤနီၣ်ဘိဒီးထူလီၤ.
\p
\v 35 ဒီးမၤဝဲလၢ ယၣ်ဘျးထီၣ်အသးလၢတၢ်လါ, ဒီးတၢ် လုးတကုာ်, ဒီးတၢ်ဂီၤ, ဒီးဖှီဝါကဆှၣ်အလုၣ်လ့ၢ်ဃံၤ အသးလီၤ. မၤအီၤအိၣ်ဒီးခ့ရူာ်တဖၣ်လၢ ပှၤမၤတၢ် သ့အတၢ်မၤလီၤ.
\p
\v 36 ဒီးမၤဝဲလၢသ့ၣ်ဖှ့ၡံးတၤအထူၣ်လွံၢ်ထူၣ်, ဒီးပီၤအီၤ ဒီးထူလီၤ. ဒီးအနီၣ်ကွးတဖၣ်န့ၣ်မ့ၢ်ထူ, ဒီးသိဝဲအခီၣ် စ့လွံၢ်ဖျၢၣ်လၢအဂီၢ်လီၤ.
\p
\v 37 ဒီးလၢဒဲအကျဲစၢၤအဂီၢ်န့ၣ်, မၤဝဲလၢနီၣ်ကျၢၢ်ဘၢ တၢ်တဘ့ၣ်လၢတၢ်လါ, ဒီးလၢတၢ်လုးတကုာ်, ဒီး လၢတၢ်ဂီၤ, ဒီးလၢဖှီဝါကဆှၣ်ကံၣ်ဃ့အလုၣ်လ့ၢ်ဃံၤ အသးန့ၣ်,
\v 38 ဒီးအထူၣ်ယဲၢ်ထူၣ်, ဒီးအနီၣ်ကွးတဖၣ် လီၤ. ဒီးပီၤအထူၣ်အခိၣ်တဖၣ်, ဒီးအနီၣ်စဲဘူးလိာ်အ သးတဖၣ်န့ၣ်ဒီးထူလီၤ. မ့မ့ၢ်အခီၣ်ယဲၢ်ဖျၢၣ်မ့ၢ်တိၢ်လီၤ.
\c 37
\cl ၃၇
\p
\v 1 ဒီးစီၤဘစၤလအ့လးန့ၣ် မၤတလါန့ၣ်လၢသ့ၣ်ဖှ့ၡံး တၤလီၤ. အထီခံပျၢ်ဒီးတထါ, ဒီးအဒီၣ်ဃီၤတပျၢ်ဒီး တထါ, ဒီးအကစီၤထီၣ်တပျၢ်ဒီးတထါလီၤ.
\v 2 ဒီးလၢခိ မ့ၢ်ဂ့ၤ, လၢညါမ့ၢ်ဂ့ၤပီၤအီၤဒီးထူစီလီၤ. ဒီးမၤခိၣ်ကျီၤ ထူဝးတရံးလၢအဖီခိၣ်လီၤ.
\v 3 ဒီးသိအကွီၤထူလွံၢ်ကွီၤ လၢအဂီၢ်, ဒီးပာ်အီၤလၢအသနၢၣ်လွံၢ်နၢၣ်, ဒီးကွီၤခံ ကွီၤအိၣ်လၢတခီ, ဒီးကွီၤခံကွီၤအိၣ်လၢတခီဒၣ်လီၤ.―
\p
\v 4 ဒီးမၤနီၣ်ယိးဘိတဖၣ်လၢသ့ၣ်ဖှ့ၡံးတၤ, ဒီးပီၤအီၤဒီးထူ လီၤ.
\v 5 ဒီးဒၢနုာ်နီၣ်ယိးဘိတဖၣ် လၢကွီၤအပူၤလၢတ လါအကပၤ, ဒ်သိးပှၤကယိးတလါလၢအီၤလီၤ.
\p
\v 6 ဒီးမၤတၢ်မၤပူၤဖျဲးအလီၢ်လၢထူစီလီၤ. အထီခံပျၢ်ဒီး တထါ, ဒီးအဒီၣ်ဃီၤတပျၢ်ဒီးတထါလီၤ.
\p
\v 7 ဒီးတ့ခ့ရူာ်ထူခံဂၤလီၤ. ပိာ်န့ၢ်အီၤဖဲတၢ်မၤပူၤဖျဲးအ လီၢ်အစိးနါခံခီလီၤ.
\p
\v 8 တ့ခ့ရူာ်တဂၤလၢအစိးနါအဝဲတခီ, ခ့ရူာ်တဂၤလၢ အစိးနါ လၢအဝဲတခီလီၤ. တ့ခ့ရူာ်တဖၣ်လၢတၢ်တ လိၣ်ဃီဒီးတၢ်မၤပူၤဖျဲးအလီၢ်ဖဲအစိးနါခံခီလီၤ.
\p
\v 9 ဒီးခ့ရူာ်တဖၣ်အိၣ်ဒီးအဒံးဆ့ယူာ်ထီၣ်အသး, အဒံး ဆ့ကျၢၢ်ဘၢတၢ်မၤပူၤဖျဲးအလီၢ်, ဒီးအမဲာ်ကွၢ်လိာ်အသး လီၤ. ခ့ရူာ်တဖၣ်အမဲာ်အိၣ်ဆူတၢ်မၤပူၤဖျဲးအလီၢ်လီၤ.
\p
\v 10 မၤစ့ၢ်ကီးစီၢ်နီၤခိၣ်န့ၣ်လၢသ့ၣ်ဖှ့ၡံးတၤလီၤ. အထီခံ ပျၢ်, ဒီးအဒီၣ်ဃီၤတပျၢ်, ဒီးအကစီၤထီၣ်တပျၢ်ဒီးတ ထါလီၤ.
\v 11 ဒီးပီၤအီၤဒီးထူစီ, ဒီးမၤအခိၣ်ကျီၤထူဝးတ ရံးအီၤလီၤ.
\v 12 ဒီးမၤသကျီၤအလဲၢ်တဖံးဝးတရံး, ဒီးမၤ ခိၣ်ကျီၤထူလၢသကျီၤအဖီခိၣ်, ဝးတရံးဝဲလီၤ.
\v 13 ဒီးသိ ကွီၤထူလွံၢ်ကွီၤလၢအဂီၢ်, ဒီးပာ်ကွီၤလၢအသနၢၣ်လွံၢ် သနၢၣ်လၢအအိၣ်လၢအခီၣ်လွံၢ်ခီအလိၤလီၤ.
\p
\v 14 ကွီၤတဖၣ်န့ၣ်အိၣ်သဃီၤဒီး သကျီၤလၢနီၣ်ယိးဘိအ လီၢ်, လၢပှၤကယိးထီၣ်စီၢ်နီၤခိၣ်န့ၣ်အဂီၢ်လီၤ.
\p
\v 15 ဒီးမၤနီၣ်ယိးဘိလၢသ့ၣ်ဖှ့ၡံးတၤ, ဒီးပီၤအီၤဒီးထူ, ဒ် သိးပှၤကစိာ်ထီၣ်စီၢ်နီၤခိၣ်လၢအီၤလီၤ.
\p
\v 16 ဒီးတ့လီခီလၢအအိၣ်လၢစီၢ်နီၤခိၣ်အလိၤ, အလီခီဘ့ၣ် ဘၣ်တဖၣ်, ဒီးအနီၣ်တၢၤတဖၣ်, ဒီးအသလၢတဖၣ်ဒီး အကိလၢပှၤလူလီၤတၢ်လၢအီၤတဖၣ်န့ၣ်လၢထူစီလီၤ.
\p
\v 17 ဒီးတ့မ့ၣ်အူဒၢမိၢ်ပှၢ်လၢထူစီလီၤ. မ့ၢ်အူဒၢမိၢ်ပှၢ်န့ၣ် ဘၣ်ပိာ်န့ၢ်လီၤ. အဘိ, ဒီးအဒ့တဖၣ်, အခိၣ်မီၣ်တ ဖၣ်, အကမိာ်တဖၣ်, အဖီတဖၣ်န့ၣ်မ့ၢ်တၢ်တလိၣ်ဃီ ဒီးအီၤလီၤ.
\p
\v 18 ဒီးအဒ့ဃုဒ့ဟဲထီၣ်လၢ အကပၤတဖၣ်န့ၣ်လီၤ. မ့ၣ် အူဒၢမိၢ်ပှၢ်အဒ့သၢဒ့လၢအဝဲတခီ, ဒီးမ့ၣ်အူဒၢမိၢ်ပှၢ် အဒ့သၢဒ့လၢအဝဲတခီလီၤ.
\v 19 အခိၣ်မီၣ်လီၤဂာ်ၡၤကး သၣ်သၢဖျၢၣ်, အကမိာ်တဖျၢၣ်, ဒီးဖီတဖိးအိၣ်လၢ အဝဲတဒ့, ဒီးအခိၣ်မီာ်လီၤဂာ်ၡၤကးသၣ်သၢဖျၢၣ်, အ ကမိာ်တဖျၢၣ်, ဒီးဖီတဖိးအိၣ်လၢအဝဲတဒ့လီၤ. ဒ်န့ၣ် အသိးလၢဒ့ဃုဒ့လၢအဟဲထီၣ်လၢမ့ၣ်အူဒၢမိၢ်ပှၢ်လီၤ.
\p
\v 20 ဒီးမ့ၣ်အူဒၢမိၢ်ပှၢ်န့ၣ်အိၣ်ဒီး အခိၣ်မီၣ်လီၤဂာ်ၡၤကး သၣ်လွံၢ်ဖျၢၣ်, အကမိာ်တဖၣ်, ဒီးအဖီတဖၣ်လီၤ.
\p
\v 21 ဒီးအကမိာ်တဖျၢၣ် အိၣ်လၢဒ့ခံဒ့အဖီလာ်လၢတၢ် တလိၣ်ဃီဒီးအကမိာ်တဖျၢၣ် အိၣ်လၢဒ့ခံဒ့အဖီလာ် လၢတၢ်တလိၣ်ဃီ, ဒီးအကမိာ်တဖျၢၣ်အိၣ်လၢဒ့ခံဒ့ အဖီလာ်လၢတၢ်တလိၣ်ဃီ, ဒ်အဒ့ဃုဒ့လၢအဟဲထီၣ် လၢမ့ၣ်အူဒၢမိၢ်ပှၢ်အလိၤအသိးန့ၣ်လီၤ.
\p
\v 22 အကမိာ်တဖၣ်, ဒီးအဒ့တဖၣ်မ့ၢ်တၢ်တလိၣ်ဃီလီၤ. အတၢ်ခဲလၢာ်မ့ၢ်တၢ်ပိာ်န့ၢ်တလိၣ်ဃီလၢထူစီလီၤ.
\v 23 ဒီး တ့အမ့ၣ်အူဒၢနွံဖျၢၣ်, ဒီးအနီၣ်တံာ်မ့ၣ်အူ, ဒီးအနီၣ် တံာ်အလီခီတဖၣ်လၢထူစီလီၤ.
\p
\v 24 ဒီးတ့အီၤဒီးအတၢ်ဖိတၢ်လံၤတဖၣ်ခဲလၢာ်န့ၣ်လၢထူ စီလီၤတယၢၢ်တကံကၢ်လီၤ.
\p
\v 25 ဒီးမၤတၢ်လုၢ်လီၢ်ဆိၣ်ကဲၤတၢ်နၢမူ လၢသ့ၣ်ဖှ့ၡံးတၤ လီၤ. အထီတပျၢ်, ဒီးအဒီၣ်ဃီၤတပျၢ်, အိၣ်ဒီးအနၢၣ် လွံၢ်နၢၣ်ဒ်သိးသိးလီၤ. ဒီးအကစီၤထီၣ်ခံပျၢ်လီၤ. ဒီး အနၢၣ်တဖၣ်မၤအသးလၢတၢ်တလိၣ်ဃီလီၤ.
\p
\v 26 ဒီးပီၤအီၤဒီးထူစီလၢအဖီခိၣ်, ဒီးလၢအကပၤဝးတရံး အီၤ, ဒီးအနၢၤတဖၣ်န့ၣ်လီၤ. ဒီးတ့အခိၣ်ကျီၤထူဝး တရံးအီၤလီၤ.
\p
\v 27 ဒီးတ့အကွီၤထူခံကွီၤလၢအဂီၢ်, လၢအခိၣ်ကျီၤအဖီ လာ်လၢအနၢၣ်ခံနၢၣ်အဃၢၤ လၢအကပၤခံခီအလိၤ လီၤ. မ့ၢ်အလီၢ်လၢနီၣ်ယိးဘိအဂီၢ် ဒ်သိးပှၤကယိး ထီၣ်ဝဲလၢအီၤလီၤ.
\p
\v 28 ဒီးမၤအနီၣ်ယိးဘိလၢသ့ၣ်ဖှ့ၡံးတၤ, ဒီးပီၤအီၤလၢထူ လီၤ.
\p
\v 29 ဒီးမၤဝဲလၢသိဖှူစီဆှံ, ဒီးတၢ်ဆိၣ်ကဲၤနၢမူစီထံလၢတၢ် နၢမူဒ်ပှၤတိၢ်မၤဃါဃုာ်တၢ်နၢမူဖိမၤဝဲအသိးန့ၣ်လီၤ.
\c 38
\cl ၃၈
\p
\v 1 ဒီးမၤဝဲလၢတၢ်လုၢ်လီၢ်မ့ၣ်အူလၢသ့ၣ်ဖှ့ၡံးတၤ, အထီ ယဲၢ်ပျၢ်, ဒီးအဒီၣ်ဃီၤယဲၢ်ပျၢ်လီၤ. တၢ်လုၢ်လီၢ်န့ၣ်မ့ၢ် တၢ်လွံၢ်နၢၣ်ဒ်သိးသိး, ဒီးအကစီၤထီၣ်သၢပျၢ်လီၤ.
\p
\v 2 ဒီးမၤအနၢၤတဖၣ်လၢ အနၢၣ်လွံၢ်နၢၣ်အဖီခိၣ်လၢ တၢ်တလိၣ်ဃီလီၤ. ဒီးပီၤအီၤဒီးတိၢ်လီၤ.
\p
\v 3 ဒီးတ့တၢ်လုၢ်လီၢ်အတၢ်ဖိတၢ်လံၤခဲလၢာ်, အသပၢၤ တဖၣ်, ဒီးအတပူာ်တဖၣ်, ဒီးအသလၢဖှံတၢ်တဖၣ်, ဒီးအနီၣ်ကွးတဖၣ်, ဒီးအသပၢၤမ့ၣ်အူတဖၣ်လီၤ. တ့ အတၢ်ဖိတၢ်လံၤလၢတိၢ်ခဲလၢာ်လီၤ.
\p
\v 4 ဒီးတ့ဖၣ်ကပူၤလၢတိၢ်ဒ်ပထ့ ပှာ်ဧိၤစၤဧိၤအသိးလၢ တၢ်ဝးတရံး တၢ်လုၢ်လီၢ်အဖီလာ်, ဒီးဃူဝဲဒီးတၢ်လုၢ် လီၢ်အဖးဖီ လၢတၢ်လုၢ်လီၢ်အဂီၢ်လီၤ.
\v 5 ဒီးတ့အကွီၤ တိၢ်လွံၢ်ကွီၤလၢဖၣ်ကပူၤတိၢ်လွံၢ်နၢၣ်အဂီၢ် လၢနီၣ်ယိး ဘိတဖၣ်အလီၢ်အဂီၢ်လီၤ.
\p
\v 6 ဒီးမၤနီၣ်ယိးဘိတဖၣ်လၢသ့ၣ်ဖှ့ၡံးတၤ, ဒီးပီၤအီၤဒီး တိၢ်လီၤ.
\p
\v 7 ဒီးဒၢနုာ်နီၣ်ယိးဘိတဖၣ်လၢအကွီၤတဖၣ်အပူၤ, ဒ် သိးပှၤကယိးထီၣ်ဝဲဒီးအီၤလီၤ. မၤတၢ်လုၢ်လီၢ်လၢသ့ၣ် ဘ့ၣ်ဘၣ်အိၣ်ဒီးအအိပူၤလီၤ.
\p
\v 8 ဒီးတ့သရာ်တဖျၢၣ်လၢတိၢ်, ဒီးအခီၣ်လၢတိၢ်, လၢ ပိာ်မုၣ်လၢအအိၣ်ဖှိၣ်, လၢအအိၣ်ဖှိၣ်လၢတၢ်အိၣ်ဖှိၣ် အဒဲအကျဲစၢၤတဖၣ်, အမဲာ်ထံကလၤတိၢ်န့ၣ်လီၤ.
\p
\v 9 ဒီးမၤတၢ်အိၣ်အလီၢ်အဂၢၤလီၤ. လၢအကပၤပှၤလၢ ကလံၤထံးတခီန့ၣ် ယၣ်လီၤစဲၤလၢဂၢၤအဂီၢ်မၤဝဲလၢဖှီ ဝါကဆှၣ်, အလုၣ်လ့ၢ်ဃံၤအသး အထီအပျၢ်တက ယၤ,
\v 10 ဒီးအထူၣ်အကျီၣ်ခံဆံ, ဒီးအခီၣ်ခံဆံလၢတိၢ် လီၤ. ဒီးထူၣ်အနီၣ်ကွးတဖၣ်, ဒီးအနီၣ်စဲဘူးလိာ်အ သးတဖၣ်မ့ၢ်စ့လီၤ.
\p
\v 11 ဒီးလၢအကပၤလၢကလံၤစိးတခီအဂီၢ်, ယၣ်လီၤစဲၤ အထီအပျၢ်တကယၤ, ဒီးအထူၣ်အကျီၣ်ခံဆံ, ဒီးအ ခီၣ်တိၢ်ခံဆံန့ၣ်အိၣ်ဝဲလီၤ. အထူၣ်တဖၣ်အနီၣ်ကွးတ ဖၣ်ဒီးအနီၣ်စဲဘူးလိာ်အသးတဖၣ်န့ၣ်, မ့ၢ်စ့လီၤ.
\p
\v 12 ဒီးယၣ်လီၤစဲၤအထီအပျၢ်ယဲၢ်ဆံ အိၣ်ဝဲလၢဂၢၤလၢ မုၢ်နုာ်တခီအဂီၢ်လီၤ. အထူၣ်ဆံဆဲၣ်ကျီၣ်ဒီးအခီၣ်ဆံ ဆဲၣ်ဖျၢၣ်အိၣ်ဝဲလီၤ. အထူၣ်အနီၣ်ကွးတဖၣ်, ဒီးအ နီၣ်စဲဘူးလိာ်အသးတဖၣ်မ့ၢ်စ့လီၤ.
\p
\v 13 ဒီးဂၢၤလၢအကပၤ လၢမုၢ်ထီၣ်ဆူမုၢ်ထီၣ်တခီန့ၣ်အ ပျၢ်ယဲၢ်ဆံ,
\v 14 ဒီးယၣ်လီၤစဲၤလၢကျဲစၢၤတခီန့ၣ် အထီ တဆံယဲၢ်ပျၢ်, အထူၣ်သၢကျီၣ်, ဒီးအခီၣ်သၢဖျၢၣ်အိၣ် ဝဲလီၤ.
\v 15 ဒီးလၢဂၢၤအကျဲစၢၤ လၢအကပၤတခီဒၣ်, ယၣ်လီၤစဲၤလၢအံၤတခီ ဒီးလၢန့ၣ်တခီအထီတဆံယဲၢ် ပျၢ်, အထူၣ်သၢကျီၣ်, ဒီးအခီၣ်သၢဖျၢၣ်အိၣ်ဝဲလီၤ.
\p
\v 16 ဒီးကယဲၢ်အဂၢၤအယၣ်လီၤစဲၤဝးတရံးန့ၣ် မ့ၢ်ဖှီဝါက ဆှၣ်အလုၣ်လ့ၢ်ဃံၤအသးခဲလၢာ်လီၤ.
\p
\v 17 ဒီးထူၣ်အခီၣ်တဖၣ်န့ၣ်မ့ၢ်တိၢ်, ဒီးထူၣ်အနီၣ်ကွးတ ဖၣ်ဒီးနီၣ်စဲဘူးလိာ်အသးတဖၣ်န့ၣ်မ့ၢ်စ့, ဒီးအခိၣ်ပီၤ အသးလၢစ့, ဒီးဂၢၤအထူၣ်ခဲလၢာ်အိၣ်ဒီး နီၣ်စဲဘူး လိာ်အသးလၢစ့လီၤ.
\v 18 ဒီးယၣ်လီၤစဲၤလၢဂၢၤအကျဲစၢၤအဂီၢ်, မ့ၢ်တၢ်ကံၣ်ဃ့လၢတၢ်လါ, ဒီးတၢ်လုးတကုာ်, ဒီးတၢ်ဂီၤ, ဒီးဖှီဝါကဆှၣ်အလုၣ်လ့ၢ်ဃံၤအသးလီၤ. အထီမ့ၢ်အပျၢ်ခံဆံ, ဒီးအဒီၣ်ဃီၤယဲၢ်ပျၢ်, ဒ်ဂၢၤအယၣ်လီၤစဲၤအသိးန့ၣ်လီၤ.―
\p
\v 19 ဒီးအထူၣ်မ့ၢ်လွံၢ်ထူၣ်, ဒီးအခီၣ်တိၢ်လွံၢ်ဖျၢၣ်လၢတိၢ်, ဒီးအနီၣ်ကွးလၢစ့, ဒီးတၢ်ပီၤအခိၣ်တဖၣ်ဒီးအနီၣ်စဲဘူး လိာ်အသးတဖၣ်န့ၣ်လၢစ့လီၤ.
\p
\v 20 ဒီးကယဲၢ်တၢ်အိၣ်အလီၢ်, ဒီးဂၢၤအိၣ်ဝးတရံးအတၢ် ကမိာ်ခံတဖၣ်န့ၣ်မ့ၢ်လၢတိၢ်ခဲလၢာ်လီၤ.
\p
\v 21 ဒီးအအံၤမ့ၢ်စရီဘၣ်ဃးဒီးတၢ်အိၣ်အလီၢ်, တၢ်အုၣ် အသးအတၢ်အိၣ်အလီၢ်, ဒ်အဘၣ်တၢ်ဂံၢ်အသးလၢပှၤ လုၢ်တၢ်အဒိၣ်စီၤအၤဟရိၣ်အဖိခွါ စီၤအံသမၢ်အစုပူၤ အသိးန့ၣ်, ဒ်စီၤမိၤရှ့အတၢ်မၤလိာ်, လၢပှၤလ့ၤဝံဖိအ တၢ်မၤအဂီၢ်အသိးန့ၣ်လီၤ.
\p
\v 22 ဒီးပှၤယူဒၤအဒူၣ်ဖိစီၤဃူၢ်အဖိခွါ, စီၤအူရံၤအဖိခွါ, စီၤဘစၤလအ့လးတဂၤ မၤကယဲၢ်တၢ်လၢယွၤမၤလိာ် စီၤမိၤရှ့န့ၣ်လီၤ.
\p
\v 23 ဒီးအိၣ်ဒီးအီၤမ့ၢ်ပှၤဒၣ်အဒူၣ်ဖိ စီၤအဃံစမးအဖိခွါ စီၤအၤဟလံအာ်, ပှၤကွဲးတၢ်ဖိ, ဒီးပှၤကူၣ်တၢ်ဘၣ်, ဒီးပှၤလၢအမၤကံၣ်ဃ့တၢ်လၢတၢ်လုးတကုာ်, ဒီးတၢ် ဂီၤ, ဒီးဖှီဝါကဆှၣ်လီၤ.
\p
\v 24 ဒီးကယဲၢ်ထူလၢအလၢာ်လၢ တၢ်မၤဘၣ်ဃးဒီးအ လီၢ်စီဆှံအတၢ်မၤခဲလၢာ်အထူလၢ တၢ်မၤဘူၣ်န့ၣ်မ့ၢ် ခံဆံခွံကံကၢ်ဒီး ၡက့လးနွံကယၤသၢဆံ, ဒ်ၡက့လး ဘၣ်ဃးဒီးအလီၢ်စီဆှံအသိးန့ၣ်လီၤ.
\p
\v 25 ဒီးပှၤလၢအဘၣ်တၢ်ဂံၢ်အီၤဘၣ်ဃးဒီး တၢ်အိၣ်ဖှိၣ် တဖၣ်အစ့န့ၣ်, မ့ၢ်ကံကၢ်တကယၤဒီးတကထိနွံကယၤ နွံဆံယဲၢ်ၡက့လး, ဒ်ၡက့လးဘၣ်ဃးဒီးအလီၢ်စီဆှံအ သိးန့ၣ်လီၤ.
\v 26 တဂၤတဘ့ကၤ, တဂၤတဘ့ကၤ, ဒ်ပစံး တၢ်အသိး, တခီၡက့လးဒ်ၡက့လးဘၣ်ဃးဒီးအလီၢ်စီ ဆှံအသိးလၢကယဲၢ်ပှၤလၢအလဲၤဒီး တၢ်ဂံၢ်အီၤလၢအ သးပှၢ်အနံၣ်ခံဆံဒီးဆူအဖီခိၣ်န့ၣ်အဂီၢ်, လၢပှၤဃုက ကလီၤဒီးသၢကထိဒီးယဲၢ်ကယၤဒီးယဲၢ်ဆံအဂီၢ်လီၤ.
\p
\v 27 ဒီးပှၤသိတၢ်အလီၢ်စီဆှံအခီၣ်, ဒီးယၣ်ဘျးထီၣ်အ သးလၢအခီၣ်လၢစ့ကံကၢ်တကယၤလီၤ. တဖျၢၣ်တ ကံကၢ်, တဖျၢၣ်တကံကၢ်, အခီၣ်တကယၤန့ၣ်ကံကၢ် တကယၤလီၤ.
\p
\v 28 ဒီးတ့နီၣ်ကွးလၢထူၣ်အဂီၢ်, ဒီးပီၤအခိၣ်, ဒီးတ့နီၣ် စဲဘူးလိာ်အသးန့ၣ်လၢ စ့တကထိနွံကယၤနွံဆံယဲၢ်ၡ က့လးလီၤ.
\p
\v 29 ဒီးတိၢ်လၢအဘၣ်တၢ်မၤဘူၣ်အီၤန့ၣ်, မ့ၢ်ကံကၢ်နွံဆံ ဒီးၡက့လးခံကထိလွံၢ်ကယၤလီၤ.
\v 30 ဒီးလၢတၢ်န့ၣ်တ့ ဝဲလၢတၢ်အိၣ်ဖှိၣ်အဒဲအကျဲစၢၤအခီၣ်တဖၣ်, တၢ်လုၢ် အလီၢ်တိၢ်, အဖၣ်ကပူၤတိၢ်ထ့အသးဒ်စၤအသိး, ဒီး ကယဲၢ်တၢ်လုၢ်လီၢ်အတၢ်ဖိတၢ်လံၤ,
\v 31 ဒီးတၢ်ဂၢၤဝးတ ရံးအခီၣ်တဖၣ်, ဒီးတၢ်ဂၢၤအကျဲစၢၤအခီၣ်ထူၣ်, ဒီး ကယဲၢ်တၢ်ကမိာ်ခံဘၣ်ဃးဒီးတၢ်အိၣ်အလီၢ်, ဒီးတၢ် ဂၢၤဝးတရံးခဲလၢာ်လီၤ.
\c 39
\cl ၃၉
\p
\v 1 ဒီးလၢလါ, ဒီးတၢ်လုးတကုာ်, ဒီးတၢ်ဂီၤန့ၣ်အဝဲ သ့ၣ်မၤတၢ်အခ့အပှၤအတၢ်မၤအကူအသိး, ဒ်သိးအ ကမၤတၢ်လၢအလီၢ်စီဆှံအပူၤ, ဒီးမၤအကူအသိးစီဆှံ လၢစီၤအၤဟရိၣ်အဂီၢ်, ဒ်ယွၤမၤလိာ်စီၤမိၤရှ့အသိးန့ၣ် လီၤ.
\v 2 ဒီးမၤအ့ဖိးလၢထူ, ဒီးတၢ်လါ, ဒီးတၢ်လုးတ ကုာ်, ဒီးတၢ်ဂီၤ, ဒီးဖှီဝါကဆှၣ်အလုၣ်လ့ၢ်ဃံၤအသးလီၤ.
\p
\v 3 ဒီးပိာ်ထူတုၤအကဲထီၣ်အဘ့ၣ်ဘၣ်ဘူသလါ, ဒီးတံာ် ကဲထီၣ်အီၤလၢလုၣ်, ဒီးဒၢနုာ်ဝဲလၢတၢ်လါ, ဒီးတၢ် လုးတကုာ်, ဒီးတၢ်ဂီၤ, ဒီးဖှီဝါကဆှၣ်, ပှၤမၤတၢ်သ့ အတၢ်မၤလီၤ.
\v 4 ဒီးမၤဝဲလၢအဖံဘၣ်ခိၣ်တဖၣ်ဒ်သိးအ ကမၤစဲဘူးလိာ်အသးလီၤ. ဖဲအကနူၤခံခီစဲဘူးလိာ်အ သးလီၤ.
\p
\v 5 ဒီးအ့ဖိးအယီၢ်တကိးကံၣ်ဃ့ လၢအအိၣ်လၢအဖီခိၣ် မၤအသးလၢတၢ်တဘ့ၣ်ဃီ, ဒ်အတၢ်မၤအသိးလၢထူ, ဒီးတၢ်လါ, ဒီးတၢ်လုးတကုာ်, ဒီးတၢ်ဂီၤ, ဒီးဖှီဝါက ဆှၣ်အလုၣ်လ့ၢ်ဃံၤအသး, ဒ်ယွၤမၤလိာ်စီၤမိၤရှ့အသိး န့ၣ်လီၤ.
\p
\v 6 ဒီးမၤဝဲလၢတၢ်မျၢ်မဟူယၤ, အိၣ်ဝးတရံးဝဲဒီးအမဲာ် ထူ, ဒီးကွဲးအီၤဒီးပှၤအံၣ်စရ့လးဖိအမံၤဒ်တၢ်စဲပနီၣ်ဃာ် အသိးလီၤ.
\v 7 ဒီးပာ်ဝဲလၢအ့ဖိးအဖံဘၣ်ခိၣ်, လၢၢ်တၢ် သ့ၣ်နီၣ်ထီၣ်က့ၤတၢ်လၢပှၤအံၣ်စရ့လးဖိအဂီၢ်, ဒ်ယွၤ မၤလိာ်စီၤမိၤရှ့အသိးန့ၣ်လီၤ.
\p
\v 8 ဒီးမၤတၢ်စံၣ်ညီၣ်အသဃိးလၢ ပှၤမၤတၢ်သ့အတၢ် မၤဒ်အ့ဖိးအတၢ်မၤအသိးန့ၣ်, မၤဝဲလၢထူ, လၢတၢ် လါ, လၢတၢ်လုးတကုာ်, ဒီးလၢတၢ်ဂီၤ, ဒီးလၢဖှီဝါ ကဆှၣ်အလုၣ်လ့ၢ်ဃံၤအသးန့ၣ်လီၤ.
\v 9 မၤချံးအီၤလၢ အဖးဖီ, ဒီးမ့ၢ်တၢ်လွံၢ်နၢၣ်ဒ်သိးသိးလီၤ. အထီတထါ, ဒီးအဒီၣ်ဃီၤတထါချံးအသးလီၤ.
\v 10 ဒီးမၤပှဲၤအီၤဒီးလၢၢ် အဂ့ၢ်လွံၢ်ဂ့ၢ်လီၤ. တၢ်မျၢ်ဆီသွံၣ်တဖျၢၣ်, တၢ်မျၢ်ဘီ အူးသပၤယၣ်တဖျၢၣ်, ဒီးတၢ်မျၢ်ဟ့မၠးတဖျၢၣ်န့ၣ်မ့ၢ် အခီၣ်ထံးတဂ့ၢ်လီၤ.
\p
\v 11 ဒီးခံဂ့ၢ်တဂ့ၢ်န့ၣ်မ့ၢ်တၢ်မျၢ်ဂီၤတဖျၢၣ်, တၢ်မျၢ်နံၤလါ တဖျၢၣ်, ဒီးတၢ်မျၢ်မဟူယၤတိၤအသးတဖျၢၣ်လီၤ.
\p
\v 12 ဒီးသၢဂ့ၢ်တဂ့ၢ်န့ၣ်မ့ၢ်တၢ်မျၢ်ဂီၤဘီတဖျၢၣ်, တၢ်မျၢ်မ ဟူယၤကံၣ်ဃ့တဖျၢၣ်, ဒီးတၢ်မျၢ်သကီၤဖီတဖျၢၣ်လီၤ.
\p
\v 13 ဒီးလွံၢ်ဂ့ၢ်တဂ့ၢ်န့ၣ်မ့ၢ်တၢ်မျၢ်ဟ့ဘီတဖျၢၣ်, ဒီးတၢ် မျၢ်မဟူယၤတဖျၢၣ်, ဒီးတၢ်မျၢ်နကၤသွဲးတဖျၢၣ်လီၤ. အိၣ်ဝးတရံးဝဲဒီးအမဲာ်ထူလၢတၢ်မျၢ်အလီၢ်အပူၤလီၤ.
\p
\v 14 ဒီးလၢၢ်တဖၣ်န့ၣ်ဘၣ်အိၣ်ဒီး ပှၤအံၣ်စရ့လးဖိအမံၤ, တဆံခံမံၤဒ်အမံၤအသိးန့ၣ်, တၢ်စဲပနီၣ်ဃာ်အတၢ်ကွဲး န့ၣ်လီၤ. တဂၤဒီးအမံၤဒၣ်ဝဲ, ဒ်ပှၤတဆံခံဒူၣ်အသိး န့ၣ်လီၤ. ဒီးတ့သွဲထူစီထ့အသးလၢသဃိးအစိးနါလီၤ.
\v 15-16 ဒီး တ့တၢ်မျၢ်အလီၢ်အမဲာ်ထူခံဖျၢၣ်, ဒီးကွီၤထူခံကွီၤလၢ သဃိးအလိၤ, ဒီးပာ်ကွီၤခံကွီၤန့ၣ်လၢသဃိးအစိးနါခံ ခီလီၤ.
\v 17 ဒီးဒၢနုာ်သွဲထူထ့အသးခံဘိလၢကွီၤခံကွီၤအိၣ် လၢသဃိးအစိးနါတဖၣ်လီၤ.
\v 18 ဒီးသွဲထ့အသးအစိၤနါ ခံခီန့ၣ်စၢဃာ်ဒီးတၢ်မျၢ်အလီၢ်အမဲာ်, ဒီးပာ်အီၤလၢအ့ ဖိးအဖံဘၣ်ခိၣ်လၢအမဲာ်ညါတခီလီၤ.
\p
\v 19 ဒီးတ့ကွီၤထူခံကွီၤ, ဒီးပာ်အီၤလၢသဃိးအစိးနါခံခီ လၢအကနူၤဆူအ့ဖိးအညါပူၤလီၤ.
\p
\v 20 ဒီးတ့ကွီၤထူခံကွီၤ, ဒီးပာ်အီၤလၢအ့ဖိးအဖံဘၣ်ခိၣ်ခံ ခီလၢအဖီလာ်ဆူအမဲာ်ညါတခီသဃီၤဒီးတၢ်စဲဘူးလိာ် အသး, လၢအ့ဖိး, အယီၢ်တကိးကံၣ်ဃ့အဖီခိၣ်လီၤ.
\p
\v 21 ဒီးစၢဃာ်သဃိးလၢအကွီၤ, ဒီးအ့ဖိးအကွီၤလၢပျံၤ လါ, ဒ်သိးအကအိၣ်ဝဲလၢအ့ဖိးအယီၢ်တကိးကံၣ်ဃ့ အဖီခိၣ်, ဒီးဒ်သိးသဃိးအသုတထူၣ်ဖျဲးဒီးအ့ဖိးန့ၣ်တ ဂ့ၤ, ဒ်ယွၤမၤလိာ်စီၤမိၤရှ့အသိးန့ၣ်လီၤ.
\p
\v 22 ဒီးမၤအ့ဖိးအဆ့ ထါအသးလၢ တၢ်လါဒီဘ့ၣ်ညါ လီၤ.
\v 23 ဒီးအိၣ်ဒီးအကိာ်ပူၤလၢအခိၣ်ဖးဖီလီၤ. အိၣ်ဝဲ ဒီးအကနူၤဆးသနံၣ်ဝးတရံးအကိာ်ပူၤ, ဒ်သဃိးသုး အသိးန့ၣ်ဒ်သိးအသုတယာ်တဂ့ၤလီၤ.
\p
\v 24 ဒီးလၢအခီၣ်ထံးအသရ့ၤန့ၣ်မ့ၢ်မၤ သလဲသၣ်လၢတၢ် လါ, ဒီးလၢတၢ်လုးတကုာ်, ဒီးလၢတၢ်ဂီၤဖှီဝါလ့ၢ် ဃံၤအသးလီၤ.
\v 25 ဒီးတ့ပှ့ၤသၣ်ထူစီ, ဒီးပာ်ပှ့ၤသၣ်န့ၣ် လၢသလဲသၣ်အဘၢၣ်စၢၤဝးတရံးဝဲ လၢဆ့အခီၣ်ထံး အသရ့ၤလီၤ.
\v 26 ပှ့ၤသၣ်ထူတဖျၢၣ်ဒီးသလဲသၣ်တဖျၢၣ်, ပှ့ၤသၣ်ထူတဖျၢၣ်ဒီးတဖျၢၣ်ဒီး သလဲသၣ်တဖျၢၣ်လၢ ဆ့အခီၣ်ထံးအသရ့ၤဝးတရံးဝဲ, ဒ်သိးတၢ်ကမၤတၢ်အ ခ့အပှၤအတၢ်မၤ ဒ်ယွၤမၤလိာ်စီၤမိၤရှ့အသိးန့ၣ်လီၤ.
\p
\v 27 ဒီးမၤဆ့ထါအသးလၢဖှီဝါကဆှၣ်, လၢစီၤအၤဟရိၣ် ဒီးအဖိခွါတဖၣ်အဂီၢ်,
\v 28 ဒီးခိၣ်သလုးလၢဖှီဝါကဆှၣ်, ဒီးခိၣ်ဖျီၣ်ဂ့ၤလၢဖှီဝါကဆှၣ်, ဒီးတၢ်ဖျီၣ်ခံလၢဖှီဝါက ဆှၣ်အလုၣ်လ့ၢ်ဃံၤအသး,
\v 29 ဒီးယီၢ်တကိးလၢဖှီဝါက ဆှၣ်အလုၣ်လ့ၢ်ဃံၤအသး, ဒီးတၢ်လါ, ဒီးတၢ်လုးတ ကုာ်, ဒီးတၢ်ဂီၤ, ကံၣ်ဃ့ဒ်ယွၤမၤလိာ်စီၤမိၤရှ့အသိး န့ၣ်လီၤ.
\p
\v 30 ဒီးမၤခိၣ်သလုးစီဆှံအတၢ်ဘ့ၣ်ဘၣ်ထူစီတဘ့ၣ်, ဒီး ဒ်တၢ်စဲပနီၣ်ဃာ်အတၢ်ကွဲးအသိးန့ၣ်, ကွဲးဝဲလၢအလိၤ, တၢ်စီဆှံလၢယွၤလီၤ.
\v 31 ဒီးစၢဃာ်အီၤဒီး ပျံၤဘ့ၣ်ဘၣ် လါတဘိဒ်သိးအကမၤဃာ်အီၤလၢအဖီခိၣ် လၢခိၣ်သ လုးအလိၤ, ဒ်ယွၤမၤလိာ်စီၤမိၤရှ့အသိးန့ၣ်လီၤ.
\p
\v 32 တၢ်အိၣ်အလီၢ်အတၢ်အိၣ်ဖှိၣ်အဒဲ အတၢ်မၤဝံၤဝဲဒ် န့ၣ်ခဲလၢာ်, ဒီးပှၤအံၣ်စရ့လးဖိမၤဝဲ ဒ်ကယဲၢ်တၢ်လၢ ယွၤမၤလိာ်စီၤမိၤရှ့အသိးန့ၣ်မၤဝဲဒ်န့ၣ်လီၤ.
\p
\v 33 ဒီးဆူစီၤမိၤရှ့အအိၣ်န့ၣ် ဟဲစိာ်ဝဲတၢ်အိၣ်အလီၢ်အဒဲ, ဒီးအတၢ်ဖိတၢ်လံၤခဲလၢာ်, အနီၣ်ကွးတဖၣ်, အသ့ၣ် ဘ့ၣ်ဘၣ်တဖၣ်, ဒီးအနီၣ်ဘိတဖၣ်ဒီးအထူၣ်တဖၣ်, ဒီး အခီၣ်တဖၣ်,
\v 34 ဒီးတၢ်ကျၢၢ်ဘၢလၢသိဖါအဖံးစုၣ်ဂီၤ, ဒီးတၢ်ကျၢၢ်ဘၢတၢ်ဖံး, ဒီးတၢ်ကျၢၢ်ဘၢအယၣ်နီၣ်ကျၢၢ် ဘၢတၢ်,
\v 35 တၢ်အၢၣ်လီၤအီလီၤအတလါ ဒီးအနီၣ်ယိး ဘိတဖၣ်, ဒီးတၢ်မၤပူၤဖျဲးတၢ်အလီၢ်,
\v 36 စီၢ်နီၤခိၣ်, အ လီခီခဲလၢာ်, ဒီးတၢ်မဲာ်ညါအကိၣ်,
\v 37 မ့ၣ်အူဒၢမိၢ်ပှၢ် အစီ, ဒီးအမ့ၣ်အူဒၢ, မ့ၣ်အူဒၢလၢအဘၣ်ကတဲာ်က တီၤအီၤ, ဒီးအတၢ်ဖိတၢ်လံၤခဲလၢာ်, ဒီးသိလၢတၢ်က ပီၤအဂီၢ်,
\v 38 ဒီးတၢ်လုၢ်လီၢ်ထူ, ဒီးသိဖှူတၢ်, ဒီးတၢ် ဆိၣ်ကဲၤနၢမူ, ဒီးယၣ်နီၣ်ကျၢၢ်ဘၢတၢ်လၢဒဲအကျဲစၢၤ အဂီၢ်,
\v 39 တၢ်လုၢ်လီၢ်တိၢ်, ဒီးအဖၣ်ကပူၤတိၢ်ထ့အသး ဒ်စၤအသိး, အနီၣ်ယိးဘိတဖၣ်, ဒီးအတၢ်ဖိတၢ်လံၤ ခဲလၢာ်, သရာ်ဒီးအခီၣ်,
\v 40 တၢ်အဂၢၤအယၣ်လီၤစဲၤ တဖၣ်, အထူၣ်တဖၣ်ဒီးအခီၣ်တဖၣ်, ဒီးယၣ်နီၣ်ကျၢၢ် ဘၢတၢ်လၢဂၢၤအပဲတရီအဂီၢ်, အပျံၤတဖၣ်, ဒီးအတၢ် ကမိာ်ခံတဖၣ်, ဒီးကယဲၢ်အတၢ်ဖိတၢ်လံၤဘၣ်ဃးဒီး တၢ်အိၣ်အလီၢ်အတၢ်မၤလၢ တၢ်အိၣ်ဖှိၣ်အဒဲအဂီၢ်,―
\p
\v 41 တၢ်အခ့အပှၤအတၢ်မၤအကူအသိး, ဒ်သိးအကမၤတၢ် လၢတၢ်အလီၢ်စီဆှံအပူၤ, ဒီးအကူအသိးစီဆှံလၢပှၤ လုၢ်တၢ်အဒိၣ်စီၤအၤဟရိၣ်အဂီၢ်, ဒီးအဖိခွါတဖၣ်အ ကူအသိး, ဒ်သိးအကမၤပှၤလုၢ်တၢ်အဒိၣ်အတၢ်မၤလၢ အပူၤလီၤ.
\v 42 ဒ်ကယဲၢ်တၢ်လၢယွၤမၤလိာ်စီၤမိၤရှ့အသိး န့ၣ်ပှၤအံၣ်စရ့လးဖိမၤတၢ်မၤခဲလၢာ်လီၤ.
\p
\v 43 ဒီးစီၤမိၤရှ့ကွၢ်ကယဲၢ်အမၤတၢ်ခဲလၢာ်, ဒီးကွၢ်ကွၢ်, ပှၤမၤတ့ၢ်ဝဲ, ဒ်ယွၤမၤလိာ်တၢ်အသိး, မၤဝဲဒ်န့ၣ်အသိး လီၤ. ဒီးစီၤမိၤရှ့ဆိၣ်ဂ့ၤအီၤလီၤ.
\c 40
\cl ၄၀
\p
\v 1-2 ဒီးယွၤကတိၤတၢ်ဒီးစီၤမိၤရှ့ဒီးစံးဝဲဒၣ်,― လါအခီၣ် ထံး, လါထီၣ်တနံၤန့ၣ်နဘၣ်သူၣ်ထီၣ်တၢ်အိၣ်အလီၢ်, တၢ်အိၣ်ဖှိၣ်အဒဲလီၤ.
\p
\v 3 ဒီးနဘၣ်ပာ်တၢ်အၢၣ်လီၤအီလီၤအတလါ လၢအပူၤ, ဒီးကျၢၢ်ဘၢတလါန့ၣ်ဒီးယၣ်ဘျးထီၣ်အသးလီၤ.
\p
\v 4 ဒီးနဘၣ်ဟဲစိာ်နုာ်စီၢ်နီၤခိၣ်, ဒီးကတဲာ်ကတီၤတၢ် လၢအအိၣ်ဝဲလၢအလိၤ, ဒီးနဘၣ်ဟဲစိာ်နုာ်မ့ၣ်အူဒၢမိၢ် ပှၢ်, ဒီးဒွဲၣ်ထီၣ်အမ့ၣ်အူဒၢတဖၣ်,
\v 5 ဒီးနဘၣ်ပာ်တၢ် လုၢ်လီၢ်ထူလၢတၢ်ဆိၣ်ကဲၤတၢ်နၢမူအဂီၢ် လၢတၢ်အၢၣ် လီၤအီလီၤအတလါမဲာ်ညါ, ဒီးဘျးထီၣ်ယၣ်နီၣ်ကျၢၢ် ဘၢတၢ်လၢတၢ်အိၣ်အလီၢ်အကျဲစၢၤန့ၣ်လီၤ.
\p
\v 6 ဒီးနဘၣ်ပာ်တၢ်လုၢ်လီၢ် ဆိၣ်ကဲၤမ့ၣ်အူလၢတၢ်အိၣ် အလီၢ်, တၢ်အိၣ်ဖှိၣ်အဒဲအကျဲစၢၤအမဲာ်ညါလီၤ.
\p
\v 7 ဒီးနဘၣ်ပာ်သရာ်လၢ တၢ်အိၣ်ဖှိၣ်အဒဲဒီးတၢ်လုၢ် လီၢ်အဘၢၣ်စၢၤ, ဒီးနဘၣ်ပာ်ထံလၢအပူၤလီၤ.
\p
\v 8 ဒီးနဘၣ်သူၣ်ထီၣ်ဂၢၤဝးတရံး, ဒီးဘျးထီၣ်ယၣ်နီၣ် ကျၢၢ်ဘၢတၢ်ဖဲဂၢၤအပဲတရီန့ၣ်လီၤ.
\p
\v 9 ဒီးနဘၣ်ဟံးန့ၢ်သိဖှူတၢ်, ဒီးဖှူဒဲဒီးကယဲၢ်တၢ်လၢအ အိၣ်လၢအပူၤ, ဒီးမၤစီဆှံအီၤ, ဒီးအတၢ်ဖိတၢ်လံၤခဲ လၢာ်, ဒီးကကဲထီၣ်တၢ်စီဆှံလီၤ.
\p
\v 10 ဒီးနဘၣ်ဖှူတၢ်လုၢ်လီၢ်ဆိၣ်ကဲၤမ့ၣ်အူ, ဒီးအတၢ်ဖိ တၢ်လံၤခဲလၢာ်, ဒီးမၤစီဆှံတၢ်လုၢ်လီၢ်, ဒီးကကဲထီၣ် တၢ်လုၢ်လီၢ်စီဆှံကတၢၢ်လီၤ.
\p
\v 11 ဒီးနဘၣ်ဖှူသရာ်ဒီးအခီၣ်, ဒီးမၤစီဆှံအီၤလီၤ.
\p
\v 12 ဒီးနဘၣ်ဒုးဟဲ စီၤအၤဟရိၣ်ဒီးအဖိခွါတဖၣ်ဆူတၢ် အိၣ်အလီၢ်, တၢ်အိၣ်ဖှိၣ်အဒဲအကျဲစၢၤ, ဒီးသ့စီအီၤဒီး ထံလီၤ.
\v 13 ဒီးနဘၣ်ဒုးသိးထီၣ်စီၤအၤဟရိၣ်လၢတၢ်အ ကူအသိးစီဆှံ, ဒီးဖှူအီၤ, ဒီးမၤစီဆှံအီၤ, ဒ်သိးအက မၤယတၢ်လၢပှၤလုၢ်တၢ်အဒိၣ်အတၢ်မၤလီၤ.
\p
\v 14 ဒီးနဘၣ်ဒုးဟဲထီၣ်အဖိခွါတဖၣ်, ဒီးဒုးသိးအီၤလၢ ဆ့တဖၣ်လီၤ.
\v 15 ဒီးနဘၣ်ဖှူအီၤ ဒ်နဖှူအပၢ်အသိးဒ်သိး အကမၤယတၢ်လၢပှၤလုၢ်တၢ်အဒိၣ်အတၢ်မၤလီၤ. အ ဂ့ၢ်ဒ်အံၤ, အတၢ်ဖှူန့ၣ်ကကဲထီၣ် ပှၤလုၢ်တၢ်အဒိၣ်အ တၢ်မၤအထူအယိာ်လၢအဝဲသ့ၣ်အဂီၢ် လီၤလၢအစၢၤ အသွဲၣ်အစိၤစိၤအဃၣ်ဃၣ်လီၤ.
\p
\v 16 ဒ်န့ၣ်အသိးစီၤမိၤရှ့မၤဝဲလီၤ. ဒ်ကယဲၢ်တၢ်လၢယွၤမၤ လိာ်အီၤအသိးန့ၣ်မၤဝဲဒ်န့ၣ်အသိးလီၤ.
\p
\v 17 ဒီးတၢ်မၤအသးလၢခံနံၣ်တနံၣ် လၢလါခီၣ်ထံး, လါ ထီၣ်တနံၤန့ၣ်တၢ်အိၣ်အလီၢ်ဘၣ်တၢ်သူၣ်ထီၣ်အီၤလီၤ.
\p
\v 18 ဒီးစီၤမိၤရှ့ သူၣ်ထီၣ်တၢ်အိၣ်အလီၢ်, ဒီးမၤကျၢၤအ ခီၣ်, ဒီးပာ်ဆၢထၢၣ်အသ့ၣ်ဘ့ၣ်ဘၣ်, ဒီးဒၢနုာ်အနီၣ် ဘိ, ဒီးသူၣ်ထီၣ်အထူၣ်လီၤ.
\p
\v 19 ဒီးသလၣ်ထီၣ်ဒဲလၢတၢ်အိၣ်အလီၢ်အဖီခိၣ်, ဒီးပာ် တၢ်ကျၢၢ်ဘၢဒဲလၢအဖီခိၣ်, ဒ်ယွၤမၤလိာ်စီၤမိၤရှ့အသိး န့ၣ်လီၤ.
\v 20 ဒီးဟံးန့ၢ်တၢ်အၢၣ်လီၤအီလီၤဒီး ဒၢနုာ်အီၤ လၢတလါပူၤ, ဒီးပာ်နီၣ်ယိးဘိလၢတလါအလိၤဒီးပာ် ထီၣ်တၢ်မၤပူၤဖျဲးအလီၢ်လၢတလါအဖီခိၣ်လီၤ.
\p
\v 21 ဒီးဟဲစိာ်တလါဆူ တၢ်အိၣ်အလီၢ်အပူၤ, ဒီးဘျး ထီၣ်တၢ်ကျၢၢ်ဘၢအယၣ်, ဒီးကျၢၢ်ဘၢတၢ်အၢၣ်လီၤ အီလီၤအတလါ, ဒ်ယွၤမၤလိာ်စီၤမိၤရှ့အသိးန့ၣ်လီၤ.
\v 22 ဒီးပာ်စီၢ်နီၤခိၣ်လၢတၢ်အိၣ်ဖှိၣ်အဒဲပူၤ လၢဒဲအကပၤလၢကလံၤစိးတခီ, လၢယၣ်ဘျးထီၣ်အသးလၢခိလီၤ.―
\p
\v 23 ဒီးပာ်ကတဲာ်ကတီၤ ကိၣ်လၢအဖီခိၣ် လၢယွၤအမဲာ် ညါ, ဒ်ယွၤမၤလိာ်စီၤမိၤရှ့အသိးန့ၣ်လီၤ.
\p
\v 24 ဒီးပာ်မ့ၣ်အူဒၢမိၢ်ပှၢ်လၢတၢ်အိၣ်ဖှိၣ်အဒဲပူၤ, သဃီၤ ဒီးစီၢ်နီၤခိၣ်လၢဒဲအကပၤလၢကလံၤထံးတခီလီၤ.
\p
\v 25 ဒီးဒွဲၣ်ထီၣ်မ့ၣ်အူဒၢလၢယွၤအမဲာ်ညါ, ဒ်ယွၤမၤလိာ် စီၤမိၤရှ့အသိးန့ၣ်လီၤ.
\p
\v 26 ဒီးပာ်တၢ်လုၢ်လီၢ်ထူလၢတၢ်အိၣ်ဖှိၣ်အဒဲပူၤလၢယၣ် ဘျးထီၣ်အသးအမဲာ်ညါလီၤ.
\v 27 ဒီးဆိၣ်ကဲၤတၢ်နၢမူ လၢအဖီခိၣ်, ဒ်ယွၤမၤလိာ်စီၤမိၤရှ့အသိးန့ၣ်လီၤ.
\p
\v 28 ဒီးဘျးထီၣ်ယၣ်နီၣ်ကျၢၢ်ဘၢတၢ်လၢ တၢ်အိၣ်အလီၢ် အကျဲစၢၤန့ၣ်လီၤ.
\p
\v 29 ဒီးပာ်တၢ်လုၢ်လီၢ်မ့ၣ်အူ လၢတၢ်အိၣ်အလီၢ်, တၢ် အိၣ်ဖှိၣ်အဒဲအကျဲစၢၤအဃၢၤ, ဒီးလုၢ်တၢ်လုၢ်မ့ၣ်အူဒီး တၢ်မၤဘူၣ်လၢအဖီခိၣ်, ဒ်ယွၤမၤလိာ်စီၤမိၤရှ့အသိးန့ၣ် လီၤ.
\v 30 ဒီးပာ်သရာ်လၢတၢ် အိၣ်ဖှိၣ်အဒဲဒီးတၢ်လုၢ်လီၢ်အဘၢၣ်စၢၤ, ဒီးပာ်ထံလၢအပူၤ, ဒ်သိးပှၤကသ့စီတၢ်လီၤ.―
\p
\v 31 ဒီးစီၤအၤဟရိၣ်, ဒီးအဖိခွါတဖၣ်သ့စီအစုဒီးအခီၣ် ဖဲန့ၣ်လီၤ.
\v 32 တုၤအလဲၤနုာ်လၢတၢ်အိၣ်ဖှိၣ်အဒဲပူၤ, ဒီး တုၤအလဲၤဘူးဒီးတၢ်လုၢ်အလီၢ်ဒီး, အဝဲသ့ၣ်တဖၣ်န့ၣ် သ့စီတၢ်ဒ်ယွၤမၤလိာ်စီၤမိၤရှ့အသိးန့ၣ်လီၤ.
\p
\v 33 ဒီးသူၣ်ထီၣ်ဂၢၤအိၣ်ဝးတရံး တၢ်အိၣ်အလီၢ်ဒီးတၢ် လုၢ်အလီၢ်, ဒီးဘျးထီၣ်ဂၢၤအပဲတရီအယၣ်ကျၢၢ်ဘၢ တၢ်လီၤ. ဒီးစီၤမိၤရှ့မၤဝံၤတၢ်မၤန့ၣ်လီၤ.
\p
\v 34 တုၤနုၤတစု တၢ်အၢၣ်ကျၢၢ်ဘၢတၢ်အိၣ်ဖှိၣ်အဒဲ, ဒီး ယွၤအလၤကပီၤပှဲၤထီၣ်တၢ်အိၣ်အလီၢ်ပူၤလီၤ.
\p
\v 35 ဒီးစီၤမိၤရှ့လဲၤနုာ်လၢ တၢ်အိၣ်ဖှိၣ်အဒဲပူၤတသ့ဘၣ်. အဂ့ၢ်ဒ်အံၤ, တၢ်အၢၣ်အိၣ်ဝဲဆိးဝဲလၢအဖီခိၣ်, ဒီးယွၤ အလၤကပီၤမၤပှဲၤထီၣ်တၢ်အိၣ်အလီၢ်လီၤ.
\p
\v 36 ဒီးတုၤတၢ်အၢၣ်ကစီၤထီၣ်ကွံာ် လၢတၢ်အိၣ်အလီၢ် အဖီခိၣ်ဒီး, ပှၤအံၣ်စရ့လးဖိလဲၤတၢ်လၢအတၢ်လဲၤတ ဖၣ်ခဲလၢာ်လီၤ.
\p
\v 37 ဒီးတၢ်အၢၣ်န့ၣ်မ့ၢ်တကစီၤထီၣ်ကွံာ်ဘၣ်ဒီး, တလဲၤ ဘၣ်တုၤမုၢ်နံၤလၢအကစီၤထီၣ်ဘၣ်လီၤ.
\p
\v 38 အဂ့ၢ်ဒ်အံၤ, ယွၤအတၢ်အၢၣ်အိၣ်ဝဲ လၢတၢ်အိၣ်အ လီၢ်လၢမုၢ်ဆါ, ဒီးမ့ၣ်အူအိၣ်ဝဲလၢအဖီခိၣ် လၢမုၢ်နၤ လၢပှၤအံၣ်စရ့လးဖိ အဟံၣ်ဖိခဲလၢာ်အမဲာ်ညါ, ဖဲအ လဲၤတၢ်တပူၤလၢ်လၢ်လီၤ.
