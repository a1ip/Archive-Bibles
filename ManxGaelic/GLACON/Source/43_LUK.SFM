\id LUK
\ide UTF-8
\sts 1
\h [Luke]


\c 1
\p
\v 1 Son wheesh as dy vel ymmodee er ghoaill ayns laue dy chur coontey cairagh jeh ny reddyn  ta dy firrinagh er nyn gredjal nyn mast'ain.
\v 2 Eer myr hoilshee ad dooinyn ad, va er-dyn toshiaght nyn veanishyn sooilley as nyn  shirveishee jeh'n ghoo.
\v 3 Ta mish myrgeddin er vakin eh mie, myr ta slane toiggal aym jeh dy chooilley nhee  er-dyn eer toshiaght, dy scrieu hoods ayns order, Theophilus smoo ooasle,
\v 4 Dy vod tushtey share y ve ayd jeh firrinys ny reddyn shen, t'ou er ny ve ynsit ayndoo.
\v 5 Rish lhing Heron ree Yudea, va saggyrt dy row enmyssit Zacharias, jeh coorse Abia;  as va'n ven echey jeh inneenyn Aaron, as yn ennym eck Elizabeth.
\v 6 As v'ad ny-neesht cairagh kiongoyrt rish Jee, gimmeeaght ayns ooilley annaghyn as  oardaghyn y Chiarn gyn loght.
\v 7 As cha row sluight oc, er-yn-oyr dy row Elizabeth gennish, as v'ad ny-neesht er  roie dy mie ayns eash.
\v 8 As haink eh gy-kione, choud as v'eh cooilleeney oik y taggyrt kiongoyrt rish Jee,  myr va e choorse er jeet magh,
\v 9 Cordail rish cliaghtey oik y taggyrt, dy haghyr eh dy ve yn currym echey dy lostey  oural-millish, tra v'eh goll stiagh ayns chiamble y Chiarn.
\v 10 As va'n slane chaglym jeh'n pobble cheu-mooie ec padjer rish traa yn oural-millish.
\v 11 As haink ainle y Chiarn, as hass eh er cheu yesh altar yn oural-millish.
\v 12 As tra honnick Zacharias eh, v'eh seaghnit, as huitt aggle er.
\v 13 Agh dooyrt yn ainle rish, Ny gow aggle Zacharias: son ta dty phadjer er ny chlashtyn,  as nee yn ven ayd Elizabeth mac y ymmyrkey dhyt, as nee oo genmys eh Ean.
\v 14 As bee boggey as gerjagh ayd, as nee ymmodee boggey y ghoaill tra hig eh er y theihll.
\v 15 Son bee eh ooasle ayns shilley yn Chiarn, as cha n'iu eh feeyn ny jough lajer,  as bee eh er ny lhieeney lesh y Spyrryd Noo, veih eer brein e vayrey.
\v 16 As ymmodee jeh cloan Israel nee eh y hyndaa gys y Chiarn y Jee oc.
\v 17 As hed eh roishyn ayns spyrryd as pooar Elias, dy hyndaa creeaghyn ny ayragh yn  gys y chloan, as ny mee-viallee gys creenaght yn vooinjer chairal, dy yannoo aarloo  pobble kiarit son y Chiarn.
\v 18 As dooyrt Zacharias rish yn ainle, Cre liorish vees fys aym's er shoh  son ta mee  shenn, as ta'n ven er roie dy mie ayns eash.
\v 19 As dreggyr yn aile as dooyrt e rish, Mish Gabriel ta shirveish fenish Yee: as ta  mee-er my choyrt dy loayrt rhyt, as dy hoilshaghey dhyt ny naightyn mie shoh.
\v 20 As cur-my-ner bee oo balloo, as cha jig dty ghlare lhiat, derrey yn laa vees ny  reddyn shoh cooilleenit, er-y-fa nagh vel oo er chredjal my ghoan's vees er nyn gooilleeney  ayns nyn imbagh cooie.
\v 21 As va'n pobble fieau son Zacharias, as yindys orroo dy row eh cumrail choud ayns  y chiamble.
\v 22 As tra haink eh magh, cha voddagh eh loayrt roo; as hoig ad dy row eh er vakin  ashlish ayns y chiamble: son v'eh jannoo signyn daue, as hannee eh balloo.
\v 23 As shen myr ve, tra v'eh er chooilleeney laghyn e hirveish, dy jimmee eh gys e  hie hene.
\v 24 As lurg ny laghyn shen ren e ven Elizabeth giennaghtyn, as dollee ee ee-hene queig  meeghyn, gra,
\v 25 Shoh myr ta'n Chiarn er n'yannoo er my hon tra yeeagh eh orrym, dy ghoaill ersooyl  my oltooan mastey deiney.
\v 26 As ayns y cheyoo vee, va'n ainle Gabriel er ny choyrt veih Jee, gys ard-valley  dy Ghalilee, va enmyssit Nazareth,
\v 27 Gys moidyn nasht rish dooinney enmyssit Joseph, jeh thie Ghavid; as va ennym y  voidyn Moirrey.
\v 28 As haink yn ainle stiagh as dooyrt eh r'ee, Dy vannee dhyt's ta ayns ard-foayr  ta'n Chiarn mayrt; bannit t'ou uss mastey mraane.
\v 29 As tra honnick ee eh, v'ee seaghnit ec y raa echey, as smooinee ee r'ee hene cre'n  monney dy vannaghey va shoh.
\v 30 As dooyrt yn ainle r'ee, Ny bee aggle ort, O Voirrey; son t'ou er gheddyn foayr  veih Jee.
\v 31 As cur-my-ner, nee oo giennaghtyn, as mac y ymmyrkey, as enmyssee oo yn ennym echey  Yeesey.
\v 32 Bee eshyn cronnal, as enmyssit Mac yn Er-syrjey; as ver y Chiarn Jee dasyn stoyl-reeoil  e ayr David.
\v 33 As nee eh reill harrish thie Yacob gys earishyn foddey beayn, as er e reeriaght  cha bee jerrey erbee.
\v 34 Eisht dooyrt Moirrey rish yn ainle, Kys oddys shoh y ve, fakin nagh nione dou dooinney?
\v 35 As dreggyr yn ainle as dooyrt eh r'ee, Hig yn Spyrryd Noo neose ort, as bee  pooar  yn Er-syrjey er ny skeayley harryd: shen-y-fa bee yn sluight chasherick shen ver  oo son y theihll, enmyssit Mac Yee.
\v 36 As cur-my-ner, dty ven-vooinjerey Elizabeth, t'eeish myrgeddin er ghiennaght yn  mac ayns ny shenn laghyn eck: as shoh yn cheyoo vee jeeish va raait dy ve gennish.
\v 37 Son da Jee cha bee nhee erbee neu-phossible.
\v 38 As dooyrt Moirrey, Cur-my-ner sharvaant y Chiarn, dy jig eh lhiam cordail rish  dty ghoo. As jimmee yn ainle voee.
\v 39 As mysh ny laghyn shen hrog Moirrey urree lesh siyr dy gholl gys cheer ny liargagh,  gys ard-valley dy Yudah,
\v 40 As hie ee stiagh ayns thie Zacharias as vannee ee da Elizabeth.
\v 41 As haink eh gy-kione, tra cheayll Elizabeth bannaghey Moirrey, dy lheim yn oikan  ayns e brein, as va Elizabeth lhieent lesh y Spyrryd Noo.
\v 42 As loayr ee lesh ard-choraa as dooyrt ee, Bannit t'ou uss mastey mraane, as bannit  ta sluight dty vre&iuml;n.
\v 43 As kys ta'n (ooashley) aym, dy vel moir my Hiarn er jeet dy my yeeaghyn?
\v 44 Son cur-my-ner, cha leah as ren coraa dty vannaghey bingys ayns my chleayshyn,  lheim yn oikan ayns my vrein son boggey.
\v 45 As bannit t'eeish ta er chredjal: son bee slane cooilleeney ny reddyn shen v'er  ny hoilshaghey jee liorish y Chiarn.
\v 46 As dooyrt Moirrey, Ta m'annym cur ard-voylley da'n Chiarn.
\v 47 As ta my spyrryd er ghoaill boggey ayns Jee my Haualtagh.
\v 48 Son t'eh er chur tastey da stayd injil e harvaant: son cur-my-ner, maghey shoh  nee dy chooilley heeloghe mish y enmys bannit.
\v 49 Son s'mooar ta'n Ooilley-niartal er n'yannoo er my hon, as s'casherick ta e ennym.
\v 50 As ta e vyghin orroosyn ta goaill aggle roish, veih sheeloghe gys sheeloghe.
\v 51 T'eh er hoilshaghey niart lesh e roih t'eh er skeayley ny moyrnee ayns mooaralys  nyn greeaghyn.
\v 52 T'eh er lhieggal sheese ny treanee veih nyn stuill-reeoil, as er hoiaghey seose  ny imlee.
\v 53 T'eh er lhieeney ny accryssee lesh reddyn mie, as ny berchee t'eh er chur follym  ersooyl.
\v 54 T'eh er chooney lesh e harvaant Israel ayns cooinaghtyn jeh e vyghin.
\v 55 (Myr loayr eh rish nyn shenn-ayryn, rish Abraham as e luight) er son dy bragh.
\v 56 As duirree Moirrey m&acirc;ree mysh three meeghyn, as haink ee reesht gys e thie hene.
\v 57 Nish va slane traa Elizabeth er jeet dy ve livreit, as hug ee mac son y theihll.
\v 58 As cheayll ny naboonyn as y sleih mooinjerey eck, kys va'n Chiarn er hoilshaghey  ard-vyghin jee; as ghow ad boggey m&acirc;ree.
\v 59 As haink eh gy-kione er yn hoghtoo laa dy daink ad dy ghiarey-chymmylt yn lhiannoo;  as denmys ad eh Zacharias, lurg ennym e ayrey.
\v 60 As dreggyr e voir, as dooyrt ee, Cha nee; agh bee eh enmyssit Ean.
\v 61 As dooyrt ad r'ee, Cha vel veg jeh dty chynney jeh'n ennym shen.
\v 62 As ren ad signyn gys e ayr, cre'n ennym bailIishyn y ve er.
\v 63 As hir eh boayrd-screeuee, as scrieu eh, gra, Ta'n ennym echey Ean. As ghow ad  ooilley yindys.
\v 64 As er-y-chooyl va e veeal er ny osley, as e hengey er ny eaysley, as loayr eh,  as hug eh moylley da Jee.
\v 65 As huitt aggle (arrymagh) er ooilley nyn naboonyn: as hie goo jeh ooilley ny reddyn  shoh magh trooid ooilley cheer sleitagh Yudea.
\v 66 As adsyn ooilley cheayll shoh, hasht ad ayns nyn greeaghyn ad, gra, Cren monney  dy ghooinney vees eh shoh? as va laue yn Chiarn m&acirc;rish.
\v 67 As va'n ayr echey Zacharias lhieent lesh y Spyrryd Noo, as ren eh phadeyrys, gra,
\v 68 Bannit dy row yn Chiarn Jee Israel, son t'eh er yeeaghyn er, as er livrey e phobble,
\v 69 As t'eh er hroggal seose saualtys niartal er nyn son, ayns thie e harvaant David;
\v 70 Myr loayr eh liorish beeal e adeyryn crauee, t'er ny ve er-dy hoshiaght y theihll;
\v 71 Dy hauail shin veih nyn noidyn, as veih'n lane ocsyn ooilley ta dwoaie oc orrin.
\v 72 Dy chooilleeney yn vyghin va giallit da ny ayraghyn ain, as dy chooinaghtyn er  e chonaant casherick:
\v 73 Eer yn breearrey ren eh gys yn ayr ain Abraham,
\v 74 Dy giallagh eh dooinyn, dy beagh shin er nyn livrey veih laueyn nyn noidyn, as  shirveish eh fegooish aggle.
\v 75 Ayns craueeaght as cairys kiongoyrt rish, ooilley laghyn nyn mea.
\v 76 As bee uss lhiannoo enmyssit phadeyr yn Er-syrjey; son hed oo roish eddin y Chiarn,  dy yannoo aarloo e raaidyn;
\v 77 Dy chur tushtey dy haualtys da e phobble, liorish leih nyn beccaghyn,
\v 78 Trooid myghin meiygh yn Jee ain; liorish ta irree-ny-greiney veih yn yrjid er hoilshean  orrin
\v 79 Dy chur soilshey dauesyn ta nyn soie ayns dorraghys as ayns scadoo yn vaaish, dy  leeideil ny cassyn ain ayns raad y chee.
\v 80 As daase y lhiannoo, as v'eh er ny niartaghey 'sy spyrryd, as v'eh ayns ny faasaghyn,  derrey'n laa v'eh er ny hoilshaghey da Israel.

\c 2
\p
\v 1 As haink eh gy-kione ayns ny laghyn shen, dy jagh sarey magh veih Cesar Augustus,  dy beagh coontey er ny ghoaill jeh'n slane rheam.
\v 2 (As va'n recortys shoh jeant magh roish my va Cyremus ny chiannoort er Syria.)
\v 3 As hie ad ooilley dy chur stiagh nyn enmyn, dagh unnane gys e ard-valley hene.
\v 4 As hie Joseph myrgeddin seose veih Galilee, veih ard-valley Nazareth, gys Judea,  gys ard-valley Ghavid, ta enmyssit Bethlehem (son dy row eh jeh thie as kynney Ghavid.)
\v 5 Dy chur stiagh e ennym hene as ennym Moirrey yn ven va nasht rish, va trome torragh.
\v 6 As shen myr ve, choud as v'ad ayns shen, dy row yn traa er jeet jeeish dy ve livreit.
\v 7 As hug ee son y theihll yn chied mac rug jee, as hoill ee eh ayns aanrityn so&iuml;llee,  as hug ee eh ny lhie ayns manjoor, er-y-fa nagh row room er nyn son ayns y thie-oast.
\v 8 Nish v'ayns y cheer cheddin bochilley mooie er y vagher freayll arrey er nyn shioltaneyn  'syn oie.
\v 9 As cur-my-ner haink ainle y Chiarn neose orroo, as ren gloyr y Chiarn soilshean  mygeayrt-y-moo; as v'ad fo aggle feer atchimagh.
\v 10 As dooyrt yn ainle roo, Ny bee aggle erriu: son cur-my-ner, ta mish coyrt lhiam  hiu naightyn mie dy voggey mooar vees gys dy chooilley phobble.
\v 11 Son diuish t'er ny ruggey jiu ayns ard valley Ghavid, Saualtagh, ta shen Creest  yn Chiarn.
\v 12 As bee shoh son cowrey diu; Yiow shiu yn oikan ayns aanrityn soillee, as ny lhie  ayns manjoor.
\v 13 As ayns y tullogh va marish yn ainle ymmodee jeh'n cheshaght flaunyssagh cur moylley  da Jee, as gra,
\v 14 Gloyr dy row gys Jee ayns yn yrjid, as er y thalloo shee, aigney-mie gys deiney.
\v 15 As haink eh gy-kione, cha leah as va ny ainleyn er n'gholl ersooyl voue gys niau,  dy dooyrt ny bochillyn yn derrey yeh rish y jeh elley, Lhig dooin goll nish derrey  Bethlehem, dy akin yn red shoh t'er jeet gy-kione, ta'n Chiarn er hoilshaghey dooin.
\v 16 As haink ad lesh siyr, as hooar ad Moirrey as Joseph, as yn oikan ny lhie ayns  manjoor.
\v 17 As tra honnick ad eh, hoilshee ad magh yn raa va er ny insh daue mychione y lhiannoo  shoh.
\v 18 As ghow dy chooilley unnane cheayll eh, yindys jeh ny reddyn va inshit daue liorish  ny bochillyn.
\v 19 Agh hasht Moirrey ooilley ny raaghyn shoh (ayns e haigney) as smooinee ee orroo  dy dowin ayns e cree.
\v 20 As haink ny bochillyn roue, cur gloyr as moylley da Jee son dy chooilley nhee v'ad  er chlashtyn as er vakin, myr ve inshit daue.
\v 21 As tra va hoght laa ec kione son giarey-chymmylt y lhiannoo, v'eh enmyssit YEESEY,  son shen yn ennym hug yn ainle er, roish my row eh er ny ghiennaghtyn 'sy vrein.
\v 22 As tra va laghyn nyn ghlenney, cordail rish leigh Voses, er jeet, hug ad lhieu  eh gys Jerusalem, dy hebbal eh gys y Chiarn,
\v 23 (Myr te scruit ayns leih yn Chiarn, Bee dy chooilley chied-ruggit yrrynagh er ny  chasherickey gys y Chiarn.)
\v 24 As dy hebbal yn oural t'er ny harey ayns leigh yn Chiarn, Piyr dy chalmaneyn turtle,  ny daa chalmane aegey.
\v 25 As cur-my-ner va dooinney ayns Jerusalem va enmyssit Simeon; as va'n dooinney cheddin  cairagh as crauee, farkiaght son gerjagh Israel: as va'n Spyrryd Noo ersyn.
\v 26 As ve er ny hoilshaghey da liorish y Spyrryd Noo, nagh noghe eh baase, roish da  v'er vakin Creest yn Chiarn.
\v 27 As haink eh liorish y Spyrryd stiagh ayns y chiamble: as tra va'n ayr as y voir  er chur lhieu yn lhiannoo Yeesey stiagh, dy yannoo er e hon, lurg cliaghtey yn leigh;
\v 28 Eisht ghow eh seose eh ayns e roihaghyn, as hug eh moylley da Jee, as dooyrt eh,
\v 29 Hiarn nish t'ou cur kied da dty harvaant paartail ayns she, cordail rish dty ghoo.
\v 30 Son ta my hooillyn er vakin dty haualtys;
\v 31 T'ou er chiarail dy ve er ny hoilshaghey fenish dy chooilley phobble;
\v 32 Soilshey dy hoilshean er ny Ashoonee as gloyr dty phobble Israel.
\v 33 As ghow Joseph as e voir yindys jeh ny reddyn va loayrit my-e-chione,
\v 34 As vannee Simeon ad, as dooyrt eh rish Moirrey e voir, Cur-my-ner ta'n lhiannoo  shoh soit dy chur sheese as dy hoiaghey seose ymmodee ayns Israel; as son cowrey  dy oltooan.
\v 35 (As dy jarroo hed cliwe trooid dty annym hene neesht) dy vod smooinaghtyn ymmodee  creeaghyn v'er ny chronnaghey.
\v 36 As va myrgeddin phadeyrben enmyssit Anna, inneen Phanuel, jeh kynney Aser: v'ee  dy eash vooar, as v'ee er veaghey marish e sheshey shiaght bleeaney neayr as v'ee  ny moidyn.
\v 37 As v'ee ny ben-treoghe mysh kiare feed as kiare bleeaney dy eash, as v'ee dy kinjagh  taaghey yn chiamble, shirveish Jee lesh trostey as padjeryn oie as laa.
\v 38 As haink ish stiagh ec y traa cheddin, as hug ee booise myrgeddin da'n Chiarn,  as loayr ee jeh roosyn ooilley va jeeaghyn son livrey-ys ayns Jerusalem.
\v 39 As tra v'ad er chooilleeney dy chooilley nhee cordail rish leigh yn Chiarn, haink  ad reesht gys Galilee, gys yn ard-valley oc hene Nazareth.
\v 40 As daase y lhiannoo, as v'eh er ny niartaghey 'sy spyrryd, as lhieent lesh creenaght,  as va grayse Yee m&acirc;rish.
\v 41 Nish va e ayr as e voir goll seose gys Jerusalem dy chooilley vlein ec feailley  ny caisht.
\v 42 As tra v'eh daa vlein jeig dy eash, hie ad seose gys Jerusalem lurg cliaghtey ny  feailley.
\v 43 As tra va ny laghyn harrish, as ad goll thie reesht, duirree yn lhiannoo Yeesey  nyn yei ayns Jerusalem, gyn-yss da Joseph as e voir.
\v 44 Agh smooinaghtgn dy row eh ayns y cheshaght, hie ad jurnah laa; as v'ad briaght  er e hon mastey nyn gheiney mooinjerey as nyn ainjys.
\v 45 As tra nagh dooar ad eh, hie ad reesht gys Jerusalem shirrey er e hon.
\v 46 As haink eh gy-kione, lurg three laa dy dooar ad eh ayns y chiamble, ny hoie mastey  ny fir-ynsee, chammah geaishtagh roo, as cur feyshtyn orroo.
\v 47 As ghow ooilley ny va geaishtagh rish yindys jeh'n toiggal as jeh ny ansooryn echey.
\v 48 As tra honnick ad eh, v'ad fo mooarane atchim; as dooyrt e voir rish, Vac, cre'n-fa  t'ou er n'yannoo myr shoh rooin? cur-my-ner, ta dty ayr as mish er ve briaght dy  trimshagh er dty hon.
\v 49 As dooyrt eh roo, Kys dy row shiu briaght er my hon's? nagh row fys eu dy beign  dou ve mysh obbyr my Ayrey ?
\v 50 As cha row toiggyl oc jeh'n raa loayr eh roo.
\v 51 As hie eh sheese m&acirc;roo, as haink eh gys Nazareth, as v'eh biallagh daue: as hasht  e voir ooilley ny raaghyn shoh ayns e cree.
\v 52 As ren Yeesey bishaghey ayns creenaght as aase, as ayns foayr rish Jee as dooinney.

\c 3
\p
\v 1 NISH ayns y wheiggoo vlein jeig jeh reill, Tiberius Cesar, tra va Pontius Pilate ny  chiannoort er Judea, as Herod ny hetrarch er Galilee, as e vraar Philip reill ayns  Iturea as cheer Trachonitis, as Lysanias reill ayns Abilene.
\v 2 Tra va Annas as Caiaphas nyn ard-saggyrtyn, haink goo Yee gys Ean mac Zacharias  ayns yn aasagh.
\v 3 As haink eh gys ooilley yn cheer my geayrt Jordan, preacheil bashtey arrys son leih  peccaghyn.
\v 4 Myr te scruit ayns lioar goan Esaias yn phadeyr, gra, Coraa fer geamagh ayns yn  aasagh, Kiartee-jee raad y Chiarn, jean-jee ny cassanyn echey jeeragh.
\v 5 Bee dy chooilley choan er ny lhieeney as dy chooilley slieau as cronk er nyn injillaghey,  as ny ynnydyn cammey er nyn yannoo jeeragh, as ny raaidyn garroo er nyn yannoo rea.
\v 6 As hee dy chooilley eill saualtys Yee.
\v 7 Eisht dooyrt eh rish y pobble v'er jeet magh huggey dy ve er nyn mashtey, O shiuish  heeloghe dy ard-nieughyn, quoi t'er chur raaue diu dy hea veih yn jymmoose ta ry-heet?
\v 8 Cur-jee magh nish er-y-fa shen messyn cooie dy arrys, as ny jean-jee toshiaght  dy ghra riu hene, Ta Abraham ain son nyn ayr: son ta mee gra riu, dy vel pooar ec  Jee eer jeh ny claghyn shoh cloan y hroggal seose da Abraham.
\v 9 As nish hannah ta'n teigh er ny choyrt gys fraue ny biljyn: shen-y-fa ta dy chooilley  villey nagh vel gymmyrkey mess mie, dy ve giarit sheese as tilgit ayns yn aile.
\v 10 As denee yn pobble jeh, gra, Cre ta orrinyn dy yannoo?
\v 11 Dreggyr eh as dooyrt eh roo, Eshyn ta daa chooat echey, lhig da y choyrt dasyn  nagh vel cooat eddyr echey  as eshyn ta beaghey echey, lhig da jannoo er yn aght  cheddin.
\v 12 Eisht haink myrgeddin ny publicanee dy ve er nyn mashtey, as dooyrt ad rish, Vainshter,  cre ta orrinyn dy yannoo?
\v 13 As dooyrt eh roo, Ny trog-jee ny smoo na ta er nyn gurrym.
\v 14 As d&ecirc;nee ny sidooryn myrgeddin, jeh, gra, As cre ta orrinyn dy yannoo? As dooyrt  eh roo, Ny jean-jee tranlaase er dooinney erbee, ny jean-jee cassid vreagagh er dooinney  erbee, as bee-jee booiagh lesh nyn vaill.
\v 15 As myr va'n pobble ayns imnea, as dy chooilley ghooinney smooinaghtyn ayns nyn  greeaghyn mychione Ean, nee eh va'n Creest mannagh nee;
\v 16 Dreggyr Ean as dooyrt eh roo ooilley, Ta mish dy jarroo bashtey shiu lesh ushtey;  agh ta fer s'pooaral na mish cheet kiangley ny braagyn echey cha vel mee feeu dy  eaysley: nee eshyn shiu y vashtey lesh y Spyrryd Noo, as lesh aile.
\v 17 Ta'n cleayst echey ayns e laue, as fasnee eh dy bollagh e laare-vooie, as gowee  eh yn churnaght stiagh ayns e hie tashtee; agh yn coau nee eh y lostey lesh aile  nagh bee er ny vooghey.
\v 18 As ymmodee dy reddyn elley ren eh y choyrlaghey as y phreacheil gys y pobble.
\v 19 Agh tra v'eh er choyrt oghsan da Herod yn Tetrarch kyndagh rish Herodias ben e  vraar Philip, as ooilley ny huilk va Herod er n'yannoo,
\v 20 Ren eh shoh marish y chooid elley, dy dug eh Ean ayns pryssoon.
\v 21 Nish tra va ooilley'n pobble er nyn mashtey, haink eh gy-kione dy row Yeesey myrgeddin  er ny vashtey, as ghow eh padjer, as va niau er ny osley;
\v 22 As haink y Spyrryd Noo neose er, myr ayns cummey dooghyssagh calmane, as haink  coraa veih niau, gra, Oo my vac ennoil, jeed ta mee dy mooar soiaghey.
\v 23 As ghow Yeesey eh-hene toshiaght dy ve mysh jeih bleeaney as feed dy eash, as (goit  dy ve) mac Yoseph, mac Heli,
\v 24 Mac Matthat, mac Leyi, mac Melchi, mac Janna, mac Joseph,
\v 25 Mac Mattathias, mac Amos,mac Naum, mac Esli, mac Nagge,
\v 26 Mac Maath, mac Mattathias, mac Semei, mac Joseph, mac Juda,
\v 27 Mac Joanna, mac Rhesa, mac Zorobabel, mac Salathiel, mac Neri,
\v 28 Mac Melchi, mac Addi, mac Cosam, mac Elmodam, mac Er,
\v 29 Mac Jose, mac Eliezer, mac Jorim, mac Matthat, mac Levi,
\v 30 Mac Simeon, mac Juda, mac Joseph, mac Jonan, mac Eliakim,
\v 31 Mac Melea, mac Menan, mac Mattatha, mac Nathan, mac David,
\v 32 Mac Jesse, mac Obed, mac Booz, mac Salmon, mac Naasson,
\v 33 Mac Aminadab, mac Aram, mac Esrom, mac Phares, mac Juda
\v 34 Mac Jacob, mac Isaac, mac Abraham, mac Thara, mac Nachor,
\v 35 Mac Saruch, mac Ragan, mac Phalec, mac Heber, mac Sala.
\v 36 Mac Cainan, mac Arphaxad, mac Sem, mac Noe, mac Lamech,
\v 37 Mac Mathusala. mac Enoch, mac Ja red, mac Maleleel, mac Cainan,
\v 38 Mac Enos, mac Seth, mac Adam, mac Yee.

\c 4
\p
\v 1 As va Yeesey lane jeh'n Spyrryd Noo, as hyndaa eh veih Jordan, as v'eh er ny leeideil  liorish y Spyrryd gys yn aasagh,
\v 2 As v'eh da-eed laa er ny violaghey liorish y drogh-spyrryd, as ayns ny laghyn shen  cha d'ee eh veg; as tra v'ad harrish, v'eh ny lurg shen accryssagh.
\v 3 As dooyrt y drogh-spyrryd rish, My she Mac Yee oo, abbyr rish yn chlagh shoh dy  ve jeant ny arran.
\v 4 As dreggyr Yeesey eh, gra, Te scruit, Nagh nee er arran ny-lomarcan nee dooinney  beaghey, agh liorish ooilley goan Yee.
\v 5 As hug y drogh-spyrryd lesh seose eh gys mullagh slieau ard, as ayns y tullogh hug  eh shilley da jeh ooilley reeriaghtyn y theihll.
\v 6 As dooyrt y drogh-spyrryd rish, Ooilley yn phooar shoh ver-ym dhyt's, as y ghloyr  oc; son ta shen er ny livrey dou, as da quoi-erbee saillym, ta mee dy choyrt eh.
\v 7 My ver oo er-y-fa shen ooashley dou bee ooilley lhiat hene.
\v 8 As dreggyr Yeesey as dooyrt eh rish, Ass my enish oo, Noid-ny-hanmey: son te scruit,  Ver oo ooashley da'n Chiarn dty Yee, as eshyn ynrycan nee oo y hirveish.
\v 9 As hug eh lesh eh gys Jerusalem, as hoie eh eh er beinn toor syrjey yn chiamble,  as dooyrt eh rish, My she Mac Yee oo, tilg oo hene sheese veih shoh.
\v 10 Son te scruit, Ver eh currym da e ainleyn harryd, dy dty reayll:
\v 11 As ayns nyn laueyn nee ad oo y ymmyrkey, er-aggle ec traa erbee dy bwoaill oo dty  chass noi clagh.
\v 12 As dreggyr Yeesey as dooyrt eh rish, Te er ny ghra, Cha jean oo daanys er y Chiarn  dty Yee.
\v 13 As erreish da'n drogh-spyrryd v'er n'yannoo jerrey er ooilley yn violagh, daag  eh eh son earish.
\v 14 As haink Yeesey reesht ayns pooar y spyrryd gys Galilee: as hie goo magh jeh  trooid ooilley yn cheer mygeayrt.
\v 15 As dynsee eh ayns ny kialteenyn oc, as v'eh ayns ard-voylley rish y theay.
\v 16 As haink eh gys Nazareth, raad v'eh er ny ve troggit: as hie eh, myr v'eh cliaghtey,  stiagh ayns y synagogue er laa yn doonaght, as hass eh seose dy lhaih.
\v 17 As va lioar y phadeyr Esaias er ny livrey da, as tra v'eh er vosley yn lioar, hooar  eh yn ynnyd raad v'eh scruit,
\v 18 Ta spyrryd y Chiarn orrym's, er-y-fa dy vel eh er my ooillaghey dy phreacheil y  sushtal gys ny boghtyn, t'eh er my choyrt dy laanaghey yn vooinjer hrome-chreeagh,  dy phreacheil livrey-ys gys ny cappeeyn, dy chur soilshey da ny doail, as reamys  dauesyn ta broojit,
\v 19 Dy phreacheil blein eunyssagh y Chiarn.
\v 20 As yeigh eh yn lioar, as hug eh ee reesht da'n chirveishagh, as hoie eh sheese:  as va sooillyn dy chooilley unnane v'ayns y synagogue dy jeean soit er.
\v 21 As ren eh toshiaght dy ghra roo, Jiu ta'n scriptyr shoh cooilleenit ayns y chlashtyn  euish.
\v 22 As dymmyrk ad ooilley feanish lesh, as ghow ad yindys jeh ny goan graysoil haink  ass y veeal echey. As dooyrt ad, Nagh nee shoh mac Yoseph?
\v 23 As dooyrt eh roo, Jir shiu ayns shickyrys yn chenn raa shoh rhym, Er-lhee, jean  oo hene y lheihys: cre-erbee ta shin er chlashtyn va jeant ayns Capernaum, jean myrgeddin  ayns shoh ayns dty heer hene.
\v 24 As dooyrt eh, Dy firrinagh ta mee gra riu, Nagh vel soiagh jeant jeh phadeyr erbee  ayns e heer hene.
\v 25 Agh ta mee ginsh diu ayns firrinys, dy row ymmodee mraane treoghe ayns Israel rish  hing Elias, tra va'n aer jeight seose three bleeaney as shey meeghyn, tra va genney  vooar trooid ooilley yn cheer:
\v 26 Agh gys unnane oc cha row Elias er ny choyrt, cheu mooie jeh gys Sarepta ard-valley  dy Sidon, gys ben-treoghe v'ayns shen.
\v 27 As va ymmodee louranee ayns Israel rish traa Eliseus yn phadeyr, as cha row fer  jeu er ny ghlenney, cheu-mooie jeh Naaman yn Syrian.
\v 28 As va ooilley ny v'ayns y synagogue tra cheayll ad ny goan shoh, lhieent lesh jymmoose,
\v 29 As dirree ad, as deiyr ad eh magh ass yn ard-valley, as hug ad lhieu eh gys broogh  yn chronk (er va'n ard-valley oc troggit) ry-hoi tilgey sheese eh gour e vullee.
\v 30 Agh hie eh magh trooid mean y cheshaght, as jimmee eh roish:
\v 31 As haink eh neose gys Capernaum, ard-valley dy Ghalilee, as dynsee eh ad er laghyn  y doonaght.
\v 32 As ghow ad yindys mooar jeh'n ynsaghey echey: son va e ghoo lesh pooar.
\v 33 As ayns y synagogue va dooinney seaghnit lesh spyrryd neu-ghlen, as dyllee eh  lesh ard-choraa.
\v 34 Gra, Faag shin; cre'n eie t'ayd orrin uss Yeesey dy Nazareth? vel oo er jeet dy  nyn stroie? ta fys aym quoi oo hene; Fer-casherick Yee.
\v 35 As hug Yeesey oghsan da, gra Bee dty-host, as tar magh ass. As tra va'n drogh spyrryd  er hilgey neeal eh, haink eh magh ass, gyn assee da.
\v 36 As v'ad ooilley fo atchim, as loayr ad ny mast' oc hene, gra, Cre'n fockle (vreeoil)  shoh? son lesh pooar as niart t'eh cur ny spyrrydyn neu ghlen fo harey, as t'ad cheet  magh.
\v 37 As hie goo magh jeh trooid dy chooilley ard jeh'n cheer mygeayrt.
\v 38 As hrog eh magh ass y synagogoe, as hie eh stiagh ayns thie Simon: as va moir  ben Simon feer ching ayns y chiassaghey; as ren ad aghin huggey er e son.
\v 39 As hass eh er-e-skyn, as hug eh oghsan da'n chiassaghey, as daag eh ee. As chelleeragh  dirree ee seose, as ren ee shirveish orroo.
\v 40 Nish ec lhie ny greiney, whilleen as va sleih chingey oc fo mooarane doghanyn  hug ad lhieu ad huggey; as hug eh e laueyn er dy chooilley unnane oc, as ren eh ad  y lheihys.
\v 41 As haink drogh-spyrrydyn myrgeddin magh ass ymmodee, gyllagh as gra, Oo yn Creest  Mac Yee. As hug eh oghsan daue, as cha lhig eh daue loayrt; son va fys oc dy nee  eh va'n Creest.
\v 42 As 'sy vadran, jimmee eh roish, as hie eh gys boayl er-lheh: as va'n pobble briaght  er e hon, as cheet huggey, as chionney er, eh dy uirriaght m&acirc;roo.
\v 43 As dooyrt eh roo, Shegin dooys reeriaght Yee y phreacheil gys ard-valjyn elley  myrgeddin: son er yn oyr shen ta mee er my choyrt.
\v 44 As ren eh preacheil ayns kialteenyn Ghalilee.

\c 5
\p
\v 1 As haink eh gy-kione myr va'n pobble chionney stiagh er dy chlashtyn goo Yee, as eh  ny hassoo liorish faarkey Ghennesareth,
\v 2 As honnick eh daa lhong rish oirr y traie: agh va ny eeasteyryn er n'gholl assdoo,  as v'ad niee yn lieen.
\v 3 As hie eh er-board unnane jeh ny lhongyn va lesh Simon, as ghuee eh er, eh dy heiy  magh tammylt veih yn thalloo: as hoie eh sheese, as dynsee eh yn pobble ass y lhong.
\v 4 Nish tra v'eh erreish loayrt, dooyrt eh rish Simon, Ymmyrt-jee magh gys y diunid,  as cuir-jee yn lieen son tayrn.
\v 5 As dreggyr Simon as dooyrt eh rish, Vainshter, ta shin er hooilleil fud ny hoie,  as cha vel shin er ghoaill monney: ny-yeih er dty ockle's cuir-yms yn lieen.
\v 6 As tra v'ad er n'yannoo shoh chruinnee ad dy cheilley lheid yn earroo mooar dy eeastyn;  dy row yn lieen oc brishey.
\v 7 As chrie ad er ny parteeassyn oc v'ayns y lhong elley, ad dy heet dy chooney lhieu.  As haink ad, as lhieen ad y daa lhong, myr shen dy row ad ayns gaue goll fo.
\v 8 Tra honnick Simon Peddyr shoh, huitt eh sheese ec glioonyn Yeesey, gra, Immee voym,  son ta mee my ghooinney peccoil, O Hiarn.
\v 9 Son ghow eshyn, as ooilley ny va m&acirc;rish, yindys mooar jeh'n lught dy eeastyn v'ad  er ghoaill:
\v 10 Myr ren neesht Jamys as Ean mec Zebedee, va nyn barteeassyn marish Simon. As dooyrt  Yeesey rish Simon, Ny bee aggle ort, veih shoh magh nee oo goaill deiney.
\v 11 As tra v'ad er chur lhieu nyn lhongyn gys thalloo, hreig ad ooilley, as deiyr ad  er.
\v 12 As haink eh gy-kione, tra v'eh ayns ard-valley dy row, cur-my-ner, dooinney lane  jeh'n louraneys: as tra honnick eh Yeesey, huitt eh sheese er e eddin, jannoo aghin  huggey as gra, Hiarn, my she dty aigney eh, foddee oo mish y yannoo glen.
\v 13 As heeyn eh magh e laue, as venn eh rish, gra, M'aigney's eh; bee er dty ghlenney.  As chelleeragh daag y louraneys eh.
\v 14 As hug eh currym er gyn eh dy insh shoh da dooinney erbee: agh immee, as jeeagh  oo hene da'n taggyrt, as cheb son dty ghlenney, myr ta Moses er harey, dy ve son  feanish daue.
\v 15 Agh wheesh shen smoo hie goo magh jeh: as haink earrooyn mooarey dy leih cooidjagh  dy chlashtyn, as dy ve er nyn lheihys liorish jeh nyn aslayntyn.
\v 16 Agh hie eshyn eh-hene roish gys yn aasagh, dy ghoaill padjer.
\v 17 As haink eh gy-kione laa dy row, myr v'eh gynsaghey, dy row Phariseeyn as fir-ynsee  yn leigh nyn soie liorish, v'er jeet magh ass ooilley baljyn Ghalilee, as Judea as  Jerusalem: as va pooar y Chiarn feer vreeoil m&acirc;rish ayns lheihys doghanyn.
\v 18 As cur-my-ner, hug sleih lhieu ayns lhiabbee dooinney va ching jeh'n palsee:  as v'ad shirrey y chur lhieu stiagh eh, dy hoiaghey eh kiongoyrt rish
\v 19 As tra nagh row saase erbee oc dy chur lhieu stiagh eh kyndagh rish chennid y phobble,  hie ad seose er mullagh y thie, as lhig ad sheese ny hrooid, eh-hene as e lhaibbee,  er y laare kiongoyrt rish Yeesey.
\v 20 As tra hug eh tastey da'n chredjue oc, dooyrt eh rish, Ghooinney, ta dty pheccaghyn  er nyn leih dhyt.
\v 21 As ren ny scrudeyryn as ny Phariseeyn toshiaght dy phleadeil ry-cheilley, gra,  Quoi eh shoh ta loayrt goan mollaghtagh? Quoi oddys peccaghyn y leih, agh Jee ny  lomarcan?
\v 22 Agh va fys ec Yeesey er ny smooinaghtyn oc, as dreggyr eh, as dooyrt eh roo, Cre  er ta shiu resooney ayns nyn greeaghyn?
\v 23 Quoi sassey dy ghra, Ta dty pheccagh yn er nyn leih dhyt, ny dy ghra, Irree seose  as shooill?
\v 24 Agh dy vod fys y ve eu, dy vel pooar ec Mac y dooinney er y thalloo dy leih peccaghyn  (dooyrt eh rishyn va ching jeh'n chingys craa-ee.) Ta mee gra rhtt, Irree, as trog  seose dty lhiabbee, as gow royd gys dty hie.
\v 25 As chelleeragh dirree eh seose kiongoyrt roo, as hrog eh shen v'eh ny lhie er,  as jimmee eh gys e hie, cur moylley da Jee.
\v 26 As ghow ad ooilley lane yindys, as ren ad Jee y ghloyraghey, as v'ad lhieent lesh  aggle, gra, Ta shin er vakin reddyn yindyssagh jiu.
\v 27 As ny lurg shoh hie eh magh, as honnick eh publican va enmyssit Levi, ny hoie ec  boayrd y cheesh: as dooyrt eh rish, Eiyr orrym's.
\v 28 As daag eh ooilley as dirree eh seose, as deiyr eh er.
\v 29 As ren Levi aarlaghey mooar er e hon ayns e hie hene: as va sheshaght vooar dy  phublicanee as dy eallagh elley nyn soie ec y voayrd m&acirc;roo.
\v 30 Agh va ny scrudeyryn oc as ny Phariseeyn jymmoosagh rish e ynseydee, gra, Cre'n-fa  ta shiu gee as giu marish publicanee as peccee?
\v 31 As dreggyr Yeesey as dooyrt eh roo, Cha vel feme ocsyn ta slane er yn er-lhee:  agh ec sleih chingey.
\v 32 Cha daink mish dy eamagh er yn vooinjer chairagh, agh er peccee gys arrys.
\v 33 As dooyrt ad roo, Cre'n-fa ta ynseydee Ean trostey dy mennick, as jannoo padjeryn,  as myrgeddin ynseydee ny Phariseeyn; agh ta'n vooinjer ayd's gee as giu?
\v 34 As dooyrt eh roo, Bailliu mooinjer y chamyr-phoosee dy hrostey, choud as ta dooinney  yn phoosee m&acirc;roo?
\v 35 Agh hig ny laghyn, tra vees dooinney yn phoosee er ny ghoaill ersooyl voue, as  eisht nee ad trostey ayns ny laghyn shen.
\v 36 As loayr eh myrgeddin coraa-dorraghey roo, Cha vel dooinney erbee cur peesh dy  eaddagh noa er shenn gharmad: er-nonney, ta chammah yn noa raipey yn laane lesh,  as cha vel yn pheesh va goit ass yn noa coardail rish y chenn
\v 37 As cha vel dooinney erbee cur feeyn noa ayns shenn voteilyn er-nonney scoltee yn  feeyn noa ny boteilyn, as bee eh deayrit, as bee ny boteilyn dy choayl er.
\v 38 Agh shegin da feeyn noa v'er ny chur ayns boteilyn noa; as t'ad ny-neesht sauchey.
\v 39 Chamoo ta dooinney erbee, erreish da v'er n'iu shenn feeyn, chelleeragh shirrey  feeyn noa: son t'eh gra, Ta'n shenn ny share.

\c 6
\p
\v 1 AS haink eh gy-kione er y chied doonaght lurg yn nah laa jeh'n chaisht, myr v'eh  goll trooid ny magheryn-arrooo dy ren e ynseydee ny jeeassyn y phluckey, as rubbey  yn arroo assdoo ayns nyn laueyn ren ad gee jeh.
\v 2 As dooyrt shiartanse jeh ny Phariseeyn roo, Cre'n-fa ta shiu jannoo shen nagh vel  lowal dy ve jeant er laghyn y doonaght?
\v 3 As dreggyr Yeesey ad, gra, Nagh vel shiu er lhaih wheesh shoh, cre ren David tra  v'eh hene as e heshaght accryssagh:
\v 4 Kys hie eh stiagh ayns thie Yee, as ghow eh as d'ee eh yn arran casherick, as hug  eh eh myrgeddin dauesyn va marish, ga nagh row eh lowit dy ve eeit, agh liorish ny  sag gyrtyn ny-lomarcan?
\v 5 As dooyrt eh roo, Dy row yn Mac dooinney ny Hiarn myrgeddin er y doonaght.
\v 6 As haink eh gy-kione er doonaght elley, dy jagh eh stiagh ayns y synagogne, as dy  dynsee eh: as va dooinney ayns shen va'n laue yesh echey er shyrgaghey.
\v 7 As va sooill gheyre ec ny scruderyn as ny Phariseeyn er, dy yeeaghyn jinnag eh eh  y lheihys er laa yn doonaght: dy voddagh cooish chassid 've oc n'oi.
\v 8 Agh va fys echeysyn er ny smooinaghtyn oc, as dooyrt eh rish y dooinney lesh y laue  shyrgit, Irree seose as shass magh er y laare. As dirree eh, as hass eh magh.
\v 9 Eisht dooyrt Yeesey roo, F&ecirc;nyms un red jiuish, Vel eh lowal er laghyn y doonaght  dy yannoo mie, ny dy yannoo olk? dy hauail bioys, ny dy stroie eh?
\v 10 As yeeagh eh mygeayrt orroo ooilley, as dooyrt eh rish y dooinney, Sheeyn magh  dty laue. As ren eh shen; as va'n laue echey er ny lheihys myr y laue elley.
\v 11 As v'adsyn myr deiney baanrit; as hug ad nyn goyrle dy cheilley, cre dy yannoo  rish Yeesey.
\v 12 As haink eh gy-kione ayns ny laghyn shen, dy jagh eh seose er slieau dy ghoaill  padjer, as dy ren eh tannaghtyn fud ny hoie ayns padjer gys Jee.
\v 13 As tra va'n laa er hoilshagh, de&iuml;e eh er e ynseydee huggey: as jeusyn reih eh  ghhaa-yeig, denmys eh myrgeddin nyn os tyllyn:
\v 14 Simon (denmys eh myrgeddin Peddyr) as Andreays e vraar, Jamys as Ean, Philip as  Parlane,
\v 15 Mian as Thomase, Jamys mac Alpheus, as Simon va enmyssit Zelotes
\v 16 As Judas braar Yamys, as Yuaase Iscariot, va myrgeddin yn traitoor.
\v 17 As haink eh neose maroo gys y cheer-rea, as haggil huggey sheshaght e eiyrtee,  as earroo mooar dy leih veih ooilley Judea as Jerusalem, as veih ardjyn ny marrey  Tyre as Sidon, haink dy eaishtagh rish, as dy ve er nyn lheihys jeh nyn ghoghanyn;
\v 18 As adsyn va seaghnit lesh spyrrydyn neu-ghlen; as v'ad er nyn lheihys.
\v 19 As va'n slane chaglym shirrey bentyn rish: son va bree goll magh ass, va dyn lheihys  ad ooilley.
\v 20 As hrog eh seose e hooillyn er e eiyrtee, as dooyrt eh, Bannit ta shiuish voghtyn:  son lhieuish reeriaght Yee.
\v 21 Bannit ta shiuish ta accryssagh nish: son bee shiu er nyn yannoo magh. Bannit ta  shiuish ta nish dobberan: son nee shiu garaghtee.
\v 22 Bannit ta shiuish, tra ta deiney cur feoh diu, as tra nee ad nyn scarrey shiu voue,  as nyn oltooaney shiu, as nyn ennym y ghiarey magh myr olk, er coontey Mac y dooinney.
\v 23 Bee-jee dy ghien mie ayns y laa shen, as lheim-jee son boggey son cur-my-ner, s'mooar  ta nyn leagh ayns niau: son er yn aght cheddin ren ny shenn-ayryn oc rish ny phadeyryn.
\v 24 Agh smerg diuish verchee: son ta shiu er gheddyn nyn gherjagh.
\v 25 Smerg diuish ta lane: son bee shiu accryssagh. Smerg diuish ta garaghtee nish:  son nee shiu dobberan as keayney.
\v 26 Smerg diuish tra nee dy chooilley ghooinney loayrt dy mie jiu: son shen myr ren  ny ayraghyn oc jeh ny phadeyryn foalsey.
\v 27 Agh ta mish gra riuish ta clashtyn, Bee-jee graihagh er nyn noidyn, bee-jee dooie  roosyn ta cur feoh diu:
\v 28 Bannee-jee adsyn ta gwee mollaght diu, as gow-jee padjer er nyn son ocsyn ta cur  seaghyn erriu.
\v 29 As huggeysyn woaillys oo er y derrey lieckan, chyndaa myrgeddin yn lieckan elley:  as eshyn ghoys ersooyl dty chloagey, ny bee noi dty chooat y lhiggey lesh myrgeddin.
\v 30 Cur da dy chooilley ghooinney ta jannoo aghin hood; as jehsyn ta goaill ersooyl  dty chooid vo&iuml;d, ny shir ad reesht.
\v 31 As myr bailliuish deiney dy yannoo riuish, jean-jee shiuish myrgeddin roosyn.
\v 32 Son my ta shiu dooie dauesyn ta dooie riu, s'beg ta nyn mooise; son ta eer drogh-yantee  dooie dauesyn ta dooie roo.
\v 33 As my ta shiu jannoo mie dauesyn ta jannoo mie diuish, cre'n booise ta nyn gour?  son ta ny eer drogh-yantee jannoo yn lheid cheddin.
\v 34 As my ta shiu geeasaght dauesyn voue ta shiu jeeaghyn son cooilleeney, cre ta nyn  mooise? son ta eer drogh-sleih geeasaght da drogh-sleih; dy gheddyn wheesh cheddin  reesht.
\v 35 Agh cur-jee graih da nyn noidyn, as jean-jee mie, as eeasee-jee, fegooish jerkal  rish veg y gheddyn reesht: as s'mooar vees nyn leagh! as bee shiu cloan yn Er-syrjey:  son t'eh dooie da'n vooinjer neu-wooisal as ny mee-chrauee.
\v 36 Bee-jee er-y-fa shen myghinagh, myr ta'n Ayr eu myrgeddin myghinagh.
\v 37 Ny jean-jee briwnys, as cha bee shiu er nyn mriwnys: ny jean-jee deyrey, as cha  bee shiu er nyn gheyrey: leih-jee, as yiow shiu leih:
\v 38 Jean-jee coyrt, as bee eh er ny choyrt diu; towse mie, jingit sheese, as criht  cooidjagh, as roie harrish, ver deiney diu ayns nyn oghrish. Son lesh y towse cheddin  ta shiu towse, bee eh er ny howse diu reesht.
\v 39 As loayr eh coraa-dorraghey roo, Vod y doal shooyll kione y doal? as nagh duitt  ad ny-neesht ayns y jeeg?
\v 40 Cha vel y schoillar erskyn e vainshter: agh bee dy chooilley unnane ta slane-ynsit,  corrym rish e vainshter.
\v 41 As cre'n-fa t'ou cronnaghey yn brenneein t'ayns sooill dty vraarey, agh cha vel  oo gennaghtyn yn darrag t'ayns dty hooill hene?
\v 42 Ny kys oddys oo gra rish dty vraar, Vraar, lhig dou yn brenneein y ghoaill ass  dty hooill's, tra nagh vel oo goaill tastey dy vel darrag ayns dty hooill hene? Er-crauee-oalsey,  tilg hoshiaght yn darrag ass dty hooill hene, eisht bee soilshey ayd dy ghoaill yn brenneein ass sooill dty vraarey.
\v 43 Son cha vel billey mie tilgey drogh vess: ny drogh villey tilgey mess mie.
\v 44 Son ta dy chooilley villey er ny chronnaghey liorish e vess: son cha vel mess y  villey figgagh er ny heiy jeh drineyn, ny mess y villey-feeyney jeh thammag-ghress.
\v 45 Ta dooinney mie ass stoyr mie e chree, cur magh shen ny ta mie: as drogh-ghooinney  ass drogh stoyr e chree, gymmyrkey shen ny ta olk: son magh ass stoyr y chree ta'n  beeal loayrt.
\v 46 As cre'n-fa ta shiu dy my enmys Hiarn, Hiarn, fegooish jannoo ny reddyn ta mee  dy ghra?
\v 47 Quoi-erbee ta cheet hym's, as clashtyn my ghoan, as jannoo ymmyd mie jeu, jeeaghym's  diu quoi rish t'eh er ny hoylaghey.
\v 48 T'eh er ny hoylaghey rish dooinney ren thie y hroggal, as chleiy dy dowin, as hoie  yn undin er creg: as tra dhatt yn ushtey, vrish yn thooilley stiagh dy trome er y  thie shen, agh cha yiarg eh er y chraa eh; er-yn-oyr dy row yn undin echey er creg.
\v 49 Agh eshyn ta clashtyn as nagh vel jannoo ymmyd mie jeh, t'eh goll-rish dooinney,  ren fegooish undin thie y hroggal er yn ooir, as ren y thooilley brishey stiagh dy  trome, as chelleeragh huitt eh, as s'mooar va toyrt-mow yn thie shen.

\c 7
\p
\v 1 NISH tra v'eh erreish ooilley ny goan shoh y loayrt ayns clashtyn y phobble, hie eh  stiagh ayns Calpernaum.
\v 2 As va centurion dy row va fer-mooinjerey echey, v'eh dy mooar soiaghey jeh, as v'eh  ching, as raad y vaaish.
\v 3 As tra cheayll eh jeh Yeesey, hug eh shanstyr ny Hewnyn huggey, guee er eh dy heet  dy laanaghey e er-mooinjerey.
\v 4 As tra v'ad er jeet gys Yeesey, ren ad aghin huggey dy jeean, gra, Dy row eshyn  feeu v'eh dy yannoo shoh er y hon:
\v 5 Son t'eh ny charrey da'n ashoon ain, as t'eh er hroggal synagogue dooin.
\v 6 Eisht hie Yeesey m&acirc;roo. As tra v'eh er jeet er-gerrey da'n thie, hug y centurion  caarjyn huggey, gra rish, Hiarn, ny boir oo hene, son cha vel mish feeu oo dy heet  stiagh fo my chlea.
\v 7 As er-yn-oyr shen cha yeeagh mee orrym pene dy ve feeu dy heet hood: agh loayr y  fockle, as nee my er-mooinjerey coural.
\v 8 Son ta mish mee hene my ghooinney ayns pooar, as ta sidooryn aym foym, as ta mee  gra rish shoh, Immee, as t'eh goll: as rish fer elley, Tar, as t'eh cheet: as rish  my harvaant, Jean shoh, as t'eh dy yannoo eh.
\v 9 Tra cheayll Yeesey shoh, ghow eh yindys, as hyndaa eh mygeayrt, as dooyrt eh rish  y pobble va geiyrt er, Ta mee gra riu, Lheid y credjue lajer shoh, cha vel mee er  gheddyn ayns Israel hene.
\v 10 As tra haink ny chaghteryn reesht gys y thie, hooar ad dy row yn fer-mooinjerey  va ching dy slane er choural.
\v 11 As haink eh gy-kione yn laa er-giyn dy jagh eh gys ard-valley va enmyssit Nain,  as hie ymmodee jeh e ynseydee marish, as mooarrane sleih.
\v 12 Nish tra haink eh er-gerrey da giat yn ard-valley, cur-my-ner, va sleih cur lhieu  magh dooinney marroo, va ny ynrycan mac da e voir, as v'eeish ny ben-treoghe: as  va ymmodee jeh sleih yn ard-valley m&acirc;ree.
\v 13 As tra honnick y Chiarn ee, va chymmey  echey urree, as dooyrt eh r'ee, Ny jean keayney.
\v 14 As haink eh, as venn eh rish y carbyd (as hass adsyn va fo) as dooyrt eh, Ghooinney  aeg, ta mee gra rhyt, Irree.
\v 15 As hoie yn dooinney marroo seose, as ren eh toshiaght dy loayrt: as livrey eh eh  gys e vo1r.
\v 16 As haink aggle orroo ooilley: as hug ad moylley da Jee, gra, Ta phadeyr mooar er  n'irree seose ny mast' ain; as, Ta Jee er yeeaghyn er e phobble.
\v 17 As hie yn goo shoh magh my-e-chione trooid ooilley Judea, as trooid ooilley yn  cheer mygeayrt.
\v 18 As hug ynseydee Ean coontey da jeh ooilley ny reddyn shoh.
\v 19 As deie Ean er jees jeh e ynseydee as hug eh ad er chaghteraght gys Yeesey, gra,  Nee uss Eh va ry-hoi cheet, ny vel shin dy yeeaghyn son fer elley?
\v 20 Tra va ny deiney er jeet huggey, dooyrt ad, Ta Ean Bastey er nyn goyrt shin dy  &ecirc;naght jeed, Nee uss Eh va ry-hoi cheet, ny vel shin dy yeeaghyn son fer elley?
\v 21 As ayns yn oor cheddin v'eh lheihys ymmodee jeh ny aslayntyn as ny doghanyn, as  ny drogh-spyrrydyn oc, as da ymmodee va doal v'eh coyrt soilshey.
\v 22 Eisht dregyr Yeesey as dooyrt eh roo, Immee-jee reue, as insh-jee da Ean cre y  reddyn ta shiu er vakin as er chlashtyn kys dy vel ny doail geddyn nyn soilshey,  ny croobee shooyll, ny louraanee er nyn ghlenney, ny beuyr clashtyn, ny merriu er  nyn mioghey, as y sushtal er ny phreacheil da ny boghtyn.
\v 23 As bannit ta eshyn nagh jean beg y hoiaghey jeem's.
\v 24 As tra va chaghteryn Ean er n'immeeaght, ren eh toshiaght dy ghra rish y pobble  mychione Ean, Cre hie shiu magh gys yn aasagh dy akin? Nee cuirtliagh criht lesh  y gheay.
\v 25 Agh cre hie shiu magh dy akin? Dooinney soit magh ayns coamrey moyrnagh! Cur-my-ner  t'adsyn ta ceau coamrey costal, as farrail dy seyr, ayns plaaseyn reeoil.
\v 26 Agh cre hie shiu magh dy akin? Phadeyr? dy jarroo, ta mee gra riu, as fer s'ooasle  na phadeyr.
\v 27 Shoh eh jeh te scruit, Cur-my-ner, ta mee cur my haghter magh royd, dy chiartaghey  yn raad kiongoyrt rhyt.
\v 28 Son ta mee gra riu, Ny mast' oc syn t'er nyn ruggey jeh mraane, cha vel phadeyr  syrjey na Ean Bashtey: agh ta'n fer sloo t'ayns reeriaght Yee ny syrjey na eshyn.
\v 29 As ren ooilley yn pobble cheayll eh as ny publicanee Jee y heyrey, as v'ad er nyn  mashtey lesh bashtey Ean.
\v 30 Agh ren ny Phariseeyn as fir-ynsee yn leigh soiaghey beg jeh coyrle Yee nyn 'o&iuml;  oc hene, as cha row ad er nyn mashtey liorish.
\v 31 As dooyrt y Chiarn, Cre gys nee'm deiney yn cheeloghe shoh y hoylaghey? as cre  rish t'ad goll?
\v 32 T'ad goll-rish cloan, ta nyn soie ayns ny margaghyn, geamagh yn derrey yeh gys  y jeh elley, as gra, Ta shin er n'yannoo bingys diu, as cha vel shiu er ghaunsin:  ta shin er hroggal bardoon diu, as cha vel shiu er ghobberan.
\v 33 Son cha daink Ean Bashtey gee arran, ny giu feeyn; as ta shiu gra, Ta drogh spyrryd  echey.
\v 34 Ta'n Mac dooinney er jeet gee as giu; as ta shiu gra, Cur-my-ner dooinney jollyssagh,  as iuder-feeyney, carrey dy phublicanee as dy pheccee.
\v 35 Agh ta creenaght er ny heyrey liorish ooilley e cloan.
\v 36 As chuir fer jeh ny Phariseeyn eh gys bee marish. As hie eh stiagh ayns thie  yn Pharisee, as hoie eh sheese gys bee.
\v 37 As cur-my-ner va ben ayns yn ard-valley, va ny drogh yantagh, tra va fys eck dy  row Yeesey ny hoie ec bee ayns thie yn Pharisee, hug ee lh'ee box alabaster dy ooil  chostal.
\v 38 As hass ee ec e chassyn cheu e chooylloo keayney, as ren ee toshiaght dy niee e  chassyn lesh jeir, as rub ee ad lesh folt e king, as phaag ee e chassyn, as ren ee  ad y ooillaghey lesh yn ooil.
\v 39 Nish yn Pharisee ren y chuirrey eh, tra honnick eh shoh, loayr eh cheu-sthie jeh  hene, gra, Veagh fys er ve ec y dooinney shoh, dy beagh eh ny adeyr, quoi, as cre'n  monney dy ven ee shoh, ta bentyn rish: son t'ee ny ben pheccoil.
\v 40 As dreggyr Yeesey, as dooyrt eh rish, Simon, ta red aym's dy ghra rhyt, As dooyrt  eh, Abbyr eh, vainshter.
\v 41 Va dooinney dy row, as jees ayns lhiastynys da: va'n derrey yeh lhiastyn queig  cheead ping, as y jeh elley jeih pingyn as da-eed.
\v 42 As tra nagh row oc dy eeck, leih eh daue ny-neesht dy arryltagh. Insh dou eisht,  quoi jeu s'booisal vees da?
\v 43 Dreggyr Simon as dooyrt eh, Er-lhiam dy nee eshyn, da smoo ren eh leih. As dooyrt  eh rish, T'ou er vriwnys dy cairagh.
\v 44 As hyndaa eh gys y ven, as dooyrt eh rish Simon, Vel oo cur-my-ner yn ven shoh?  Haink mee stiagh ayns dty hie's, as cha dug oo dou ushtey son my chassyn: agh t'eeish  er niee my chassyn lesh jeir, as er jyrmagh ad lesh folt e king.
\v 45 Cha dug uss paag dou: agh ta'n ven shoh, er-dyn traa haink mee stiagh, er ve kinjagh  paagey my chassyn.
\v 46 My chione lesh ooil cha ren oo y ooillaghey: agh ta'n ven shoh er n'ooillaghey  my chassyn lesh ooil.
\v 47 Shen-y-fa ta mee gra rhyt, Ta ny peccaghyn eck ta ymmodee, er nyn leih jee: shen-y-fa  wheesh shen smoo ta yn ghraih eck: agh dasyn ta beggan er ny leih, cha vel e ghraih  agh beggan.
\v 48 As dooyrt eh r'ee, Ta dty pheccaghyn er nyn leih dhyt.
\v 49 As ren y vooinjer va nyn soie ec bee m&acirc;rish, toshiaght dy ghra cheu-sthie jeu hene,  Quoi eh shoh ta myrgeddin leih peccaghyn?
\v 50 As dooyrt eh rish y ven, Ta dty chredjue er dty hauail; immee ayns shee.

\c 8
\p
\v 1 As haink eh gy-kione ny lurg shen, dy jagh eh trooid dy chooilley valley, mooar as  beg preacheil as soilshaghey sushtal gerjoilagh reeriaght Yee: as va'n daa ostyl  yeig marish:
\v 2 As shiartanse dy vraane, v'er nyn lheihys jeh drogh-spyrrydyn, as aslayntyn, Moirrey  va enmyssit Malaine, ass-jee hie shiaght drogh-spyrrydyn,
\v 3 As Joanna ben Chusa stiurt Herod, as Susanna, as ymmodee elley, v'er hirveish er  Jeh nyn gooid.
\v 4 As tra va earroo mooar dy leih er nyn jaglym cooidjagh, as er jeet huggey ass dy  chooilley ard-valley; loayr eh liorish coraa dorraghey:
\v 5 Hie correyder magh dy chuir e rass: as myr v'eh cuir, huitt paart rish oirr y raad,  as ve stampit sheese, as d'ee eeanlee yn aer eh.
\v 6 As huitt paart er creg, as cha leah as ve er n'aase seose, hie eh naardey, er-yn-oyr  dy row eh laccal soo.
\v 7 As huitt paart mastey drineyn, as daase ny drineyn seose m&acirc;rish, as phloogh ad eh.
\v 8 As huitt cooid elley jeh ayns thalloo mie, as daase eh seose, as dymmyrk eh mess  keead-filley. As tra v'eh er ghra shoh, de&iuml;e eh, Eshyn ta cleayshyn echey dy chlashtyn,  lhig da clashtyn.
\v 9 As d&ecirc;nee e ostyllyn jeh, gra, Cre ta er ny hoiggal liorish y coraa-dorraghey shoh?
\v 10 As dooyrt eh, Diuish te er ny choyrt dy hoiggal folliaghtyn reeriaght Yee; agh  da feallagh elley ayns coraaghyn-dorraghey: ga t'ad fakin cha vel ad cur-my-ner,  as clashtyn cha vel ad toiggal.
\v 11 Nish shoh bun y choraa-dorraghey: Yn rass goo Yee.
\v 12 Shen rish oirr y raad, yn vooinjer ta clashtyn: eisht ta'n drogh-spyrryd cheet,  as goaill ersooyl yn goo ass ny creeaghyn oc, er-aggle dy jinnagh ad credjal, as  dy beagh ad er nyn sauail.
\v 13 Adsyn er y chreg, yn vooinjer, tra t'ad er chlashtyn, ta goaill y goo dy arryltagh;  as cha vel fraue oc shoh, son tammylt t'ad credjal, agh ayns earish miolagh ta nyn  gredjue failleil.
\v 14 As shen huitt mastey drineyn, yn vooinjer, tra t'ad er chlashtyn, ta goll magh  as ta plooghit lesh kiarail as berchys, as eunyssyn y vea shoh, as cha vel ad gymmyrkey  magh mess gys lhieeney vie.
\v 15 Agh shen er y thalloo mie, yn vooinjer ta lesh creeaghyn onneragh as mie, er chlashtyn  yn goo, as ta dy reayll oc eh, as cur magh mess lesh meenid.
\v 16 Cha vel doooinney erbee, tra t'eh er voaddey cainle, dy choodaghey ee lesh saagh  ny dy choyrt ee fo lhiabbee: agh soiaghey ee ayns cainleyr, dy vod adsyn ta cheet  stiagh yn soilshey y akin.
\v 17 Son cha vel nhee erbee follit, nagh jig gys soilshey: ny nhee erbee kiellit, nagh  bee fys er, as nagh jig magh.
\v 18 Cur-jee twoaee er-y-fa shen kys ta shiu clashtyn: son quoi-erbee ta echey, dasyn  vees er ny choyrt; as quoi-erbee nagh vel echey, veihsyn vees er ny ghoaill eer shen  hene er-lesh dy vel echey.
\v 19 Eisht haink huggey e voir as e vraaraghyn, as cha voddagh ad cheet n'aare, kyndagh  rish y chennid.
\v 20 As va shoh er ny insh da, lioroosyn dooyrt, Ta dty voir as dty vraaraghyn nyn shassoo  mooie, geearee dy dty akin.
\v 21 Agh dreggyr eh, as dooyrt eh roo, My voir as my vraaraghyn ad shoh ta clashtyn  goo Yee, as ta dy yannoo eh.
\v 22 Nish haink eh gy-kione, er laa dy row, dy jagh eh er-board lhong marish e ostyllyn:  as dooyrt eh roo, Lhig dooin goll harrish gys y cheu elley jeh'n logh. As hie ad  magh son y cheayn.
\v 23 Agh myr v'ad shiaulley, huitt eh ny chadley: as dirree sterrym mooar dy gheay er  y cheayn, as lhieen yn ushtey stiagh orroo, dy row ad ayns gaue.
\v 24 As haink ad huggey as ghooisht ad eh, gra, Vainshter, vainshter, bee mayd caillit.  Eisht dirree eh, as smaghtee eh yn gheay as freaney ny tonnyn: as ghow ad fea, as  va kiuney ayn.
\v 25 As dooyrt eh roo, Cre vel y credjue eu? As va aggle orroo, goaill yindys as gra  ry-cheilley, Cre'n monney dy ghooinney eh shoh? son t'eh cur ny eer geayghyn as yn  ushtey fo harey, as t'ad ayns biallys da.
\v 26 As haink ad gys cheer ny Gadarenee ta harrish noi Galilee.
\v 27 As tra v'eh er n'gholl er thalloo, haink ny whail ass yn ard-valley, dooinney dy  row va ry-foddey seaghnit lesh drogh-spyrrydyn, as cha row eh ceau eaddagh, chamoo  duirree eh ayns thie erbee, agh mastey ny hoaiaghyn.
\v 28 Tra honnick eh Yeesey, dyllee eh, as huitt eh sheese kiongoyrt rish, as dooyrt  eh lesh ard-choraa, Cre'n eie t'ayd orrym Yeesey, Vac yn Jee smoo ard? Guee-ym ort  nagh jean oo my horchaghey.
\v 29 (Son v'eh er harey yn spyrryd neu ghlen dy heet magh ass y dooinney. Son v'eh dy  mennick er hoiaghey er: as v'eh freilt kianlt lesh geulaghyn, as ayns yiarnyn; as  vrish eh ny geulaghyn, as v'eh er ny ve eiyrit liorish y drogh-spyrryd gys yn aasagh.)
\v 30 As d&ecirc;nee Yeesey jeh, gra, Cre'n ennym t'ort? As dooyrt eh, Legion: er-yn oyr dy  row ymmodee drogh-spyrrydyn er n'gholl stiagh ayn.
\v 31 As ghuee ad er gyn eh dy oardaghey daue goll sheese gys y diunid.
\v 32 As va griagh mooar dy vuckyn fo bochillyn er y clieau: as ghuee ad er, eh dy chur  kied daue goll stiagh ayndoo. As hug eh kied daue.
\v 33 Eisht hie ny drogh-spyrrydyn ass y dooinney, as hie ad stiagh ayns ny muckyn: as  roie yn ghriagh gour nyn mullee lesh yn eaynee gys y cheayn, as v'ad plooghit.
\v 34 Tra honnick ny bochillyn cre va jeant, roie ad roue, as hie ad as dinsh ad eh ayns  yn ard-valley, as trooid y cheer.
\v 35 Eisht hie ad magh dy yeeaghyn cre va jeant; as haink ad gys Yeesey, as hooar ad  y dooinney, ass va ny drogh spyrrydyn er n'gholl, ny hoie ec cassyn Yeesey, as e  eaddagh er, as v'eh dy mie ayns e cheeayl: as ghow ad aggle.
\v 36 Dinsh myrgeddin yn vooinjer honnick eh daue, kys va fer ny drogh-spyrrydyn er ny  lheihys.
\v 37 Eisht ren y slane chaglym jeh cheer y Gadalenee mygeayrt, guee er eh dy gholl roish:  son va aggle mooar er duittym orroo: as hie eh er-board yn lhong, as hyndaa eh back  reesht.
\v 38 Nish va'n dooinney ass va ny drogh spyrrydyn er n'immeeaght geearree dy ve marish:  agh hug Yeesey ersooyl eh, gra,
\v 39 Gow royd gys dty hie hene, as soilshee cre ny reddyn mooarey ta Jee er n'yannoo  er dty hon. As hie eh roish, as dinsh eh magh trooid ooilley yn ard-valley, cre ny  reddyn mooarey va Yeesey er n'yannoo er e hon.
\v 40 As haink eh gy-kione, tra va Yeesey er jeet back, dy ghow yn pobble lane boggey  jeh: son v'ad ooilley fieau er.
\v 41 As cur-my-ner, haink dooinney va enmyssit Jairus, as v'eh fer jeh reiltee yn  synagogue: as huitt eh sheese ec cassyn Yeesey, as ghuee eh er, eh dy heet stiagh  ayns e hie:
\v 42 Son va un ynrycan inneen echey, va mysh daa vlein jeig dy eash, as v'ee raad y  vaaish. (Agh myr v'eh goll, va'n pobble chionney er.
\v 43 As va ben va roie foalley er ve eck rish daa vlein jeig, v'er vaarail ooilley  e cooid-seihlt er fir-lhee, as cha daink eh lesh veg jeu ee y lheihys,
\v 44 Haink ee shoh cheu e chooylloo, as venn ee rish oirr e gharmad: as chelleeragh  hyrmee yn roie-foalley eck.
\v 45 As dooyrt Yeesey, Quoi venn rhym? Tra ren ooilley gobbal, dooyrt Peddyr, as adsyn  va marish, Vainshter, ta'n pohble chionney ort, as dy dty yingey, as t'ou uss gra,  Quoi venn rhym?
\v 46 As dooyrt Yeesey, Ta peccagh ennagh er ventyn rhym: son ta mee gennaghtyn dy vel  bree er n'gholl ass-ym.
\v 47 As tra honnick yn ven dy row ee cronnit, haink ee er-creau, as huitt ee sheese  ec e chassyn, as hoilshee ee da kiongoyrt rish ooilley yn pobble, cre'n oyr v'eck  dy ventyn rish, as er-y-chooyl kys v'ee er ny lheihys
\v 48 As dooyrt eh r'ee, Inneen, bee dy ghien mie; ta dty chredjue er dty laanaghey:  immee ayns shee.)
\v 49 Choud as v'eh foast loayrt, haink fer veih thie fer-reill yn synagogue, gra rish,  Ta dty inneen marroo; ny cur trubbyl sodjey da'n Vainshter.
\v 50 Agh tra cheayll Yeesey shoh, dreggyr eh eh, gra, Ny bee aggle ort: cha vel ort  agh dy chredjal, as bee ee er ny lheihys.
\v 51 As tra v'eh er jeet stiagh 'sy thie, cha lhig eh da dooinney erbee goll stiagh  marish, agh Peddyr, as Jamys, as Ean, as ayr as moir y ven-aeg.
\v 52 As v'ad ooilley keayney, as jannoo dobberan er e son: agh dooyrt eshyn, Ny jean-jee  keayney; cha vel ee marroo, agh ny cadley.
\v 53 Agh s'beg hoie ad jeh e raa, as fys oc son shickyrys dy row ee marroo.
\v 54 As hug eh ad ooilley magh, as ghow eh ee er laue, as deie eh, gra, Ven-aeg, irree  seose.
\v 55 As haink y spyrryd eck reesht, as dirree ee jeeragh: as doardee eh bee y chur jee.
\v 56 As ghow yn ayr as y voir eck yindys mooar: agh hug eh currym daue gyn ad dy insh  da dooinney erbee cre va jeant.

\c 9
\p
\v 1 Eisht deie eh er y daa ostyl yeig cooidjagh, as hug eh daue pooar as eaghtyrys harrish  dy chooilley ghrogh-spyrryd, as dy lheihys doghanyn.
\v 2 As hug eh ad magh dy phreacheil reeriaght Yee, as dy laanaghey sleih chingey.
\v 3 As dooyrt eh roo, Ny cur-jee lhieu nhee erbee son nyn yurnah, chamoo luirg, ny spagey,  ny arran, ny argid; as ny lhig da daa chooat y pheesh y ve eu.
\v 4 As thie erbee dy jed shiu stiagh ayn, gow-jee aaght ayns shen, derrey hed shiu reue.
\v 5 As quoi-erbee nagh jean goaill riu, tra aagys shiu yn ard-valley shen, crie-jee  yn eer joan jeh ny cassyn eu, son feanish nyn 'oi
\v 6 As hie ad magh, as jimmee ad trooid ny baljyn, preacheil yn sushtal, as lheihys  dy chooilley raad.
\v 7 Nish va Herod yn tetrarch er chlasht yn jeh ooilley e yannoo: as v'eh seaghnit,  er-y-fa dy row paart gra, dy row Ean er n'irree veih ny merriu:
\v 8 As paart, dy row Elias er jeet kionfenish: as feallagh elley, dy row fer jeh ny  sbenn adeyryn er n'irree reesht.
\v 9 As dooyrt Herod, Jeh Ean ren mish yn kione y ghoaill; agh quoi eh shoh jeh ta mee  clashtyn lheid ny reddyn? As v'eh aggindagh dy akin eh.
\v 10 As tra va ny ostyllyn er jeet reesht, dinsh ad da [Yeesey] ooilley ny v'ad er  n'yannoo. As ghow eh ad, as hie eh dy lhiattee gys boayl er-lheh ayns yn aasagh,  bentyn gys ard-valley enmyssit Bethsaida
\v 11 As tra hooar y pobble fys er, deiyr ad er: as hug eh oltaghey daue, as loayr eh  roo jeh reeriaght Yee, as laanee eh adsyn va feme slaanaghey.
\v 12 As tra va'n laa faggys ceaut, haink yn daa ostyl yeig as dooyrt ad rish, Lhig y  raad da'n pobble, dy vod ad goll roue gys ny baljyn as er y cheer mygeayrt, dy gheddyn  aaght as beaghey: son ta shin ayns shoh ayns boayl faasagh.
\v 13 Agh dooyrt eh roo, Cur-jee shiuish bee daue. As dooyrt ad, Cha vel ain agh queig  bwilleenyn as daa eeast; mannagh jem mayd dy chionnaghey bee son ooilley yn pobble  shoh.
\v 14 Son v'ad mysh queig thousane dooinney. As dooyrt eh rish e ostyllyn, Cur-jee orroo  soie sheese, jeih as da-eed ayns sheshaght.
\v 15 As ren ad shen, as hug ad orroo ooilley soie sheese.
\v 16 Eisht ghow eh ny queig bwilleenyn as y daa eeast, as yeeagh eh seose gys niau,  as vannee eh, as vrish eh, as hug eh ad da e ostyllyn dy hoiaghey roish y pobble.
\v 17 As ren ad ooilley gee, as v'ad er nyn yannoo magh: as hrog ad jeh'n fooilliagh  daag ad, lane daa vaskad jeig.
\v 18 As haink eh gy-kione, myr v'eh ec padjer ayns ynnyd er-lheh, as e ostyllyn marish:  dy denee eh jeu, gra, Cre ta'n pobble dy ghra my-mychione's, quoi mee?
\v 19 Dreggyr adsyn, as dooyrt ad, Ean Bashtey: agh ta paart gra, Elias: as paart elley,  dy vel fer jeh ny shenn adeyryn er n'irree reesht.
\v 20 Dooyrt eshyn roo, Agh quoi ta shiuish gra dy vel mee? Dreggyr Peddyr as dooyrt  eh, Yn Creest dy Yee.
\v 21 As hug eh currym gyere orroo, gyn ad dy insh shen da dooinney erbee,
\v 22 Gra, Shegin da Mac y dooinney ymmodee reddyn y hurranse, as ve beg soit jeh liorish  y chanstyr, as ny ard-saggyrtyn, as ny scrudeyryn, as ve er ny varroo, as girree  reesht yn trass laa.
\v 23 As dooyrt eh roo ooilley, My ta dooinney erbee aggindagh geiyrt orrym's lhig  da eh-hene y obbal, as e chrosh y hroggal gagh laa, as geiyrt orrym.
\v 24 Son quoi-erbee baillish e vioys y hauail, caillee eh eh: agh quoi-erbee chaillys  e vioys er my ghraih's, sauee eh shoh eh.
\v 25 Son cre'n vondeish t'ec dooinney, my chosnys eh yn seihll ooilley, as eh-hene dy  ve caillit, ny ceaut ersooyl?
\v 26 Son quoi-erbee ghoys nearey jeem's as jeh my ghoan, jehsyn ghoys yn Mac dooinney  nearey, tra hig eh ayns e ghloyr hene, as gloyr e Ayrey, as ny ainleyn casherick.
\v 27 Agh ta mee ginsh diu ayns firrinys, dy vel paart nyn shassoo ayns shoh nagh jean  blashtyn er y baase, derrey hee ad reeriaght
\v 28 As haink eh gy-kione mygeayrt hoght laa lurg ny raaghyn shoh, dy ghow eh marish,  Peddyr as Ean as Jamys, as dy jagh eh seose er slieau dy ghoaill padjer.
\v 29 As myr v'eh ayns padjer, va cummey yn eddin echey er ny chaghlaa, as va'n coamrey  echey gial as follys.
\v 30 As cur-my-ner va daa ghooinney taggloo rish, ta shen dy ghra Moses as Elias:
\v 31 Haink kionfenish ayns gloyr, as loayr ad heh e vaase, v'eh dy hurranse ec Jerusalem.
\v 32 Agh haink cadley trome er Peddyr as orroosyn va marish: as tra v'ad er ghoostey,  honnick ad yn ghloyr echey, as y daa ghooinney va nyn shassoo marish.
\v 33 As haink eh gy-kione myr v'ad goll dy aagail eh, dy dooyrt Peddyr rish Yeesey,  Vainshter, s'mie dooin dy ve ayns shoh; as lhig dooin three cabbaneyn y yannoo, cabbane  er dty hon's, as cabbane son Moses, as cabbane son Elias: s'coan toiggal cre v'eh  dy ghra.
\v 34 Choud as v'eh loayrt shoh, haink bodjal lesh scadoo harrystoo: as ghow ad aggle  myr va'n bodjal cheet moo.
\v 35 As haink coraa ass y vodjal, gra, Shoh my vac graihagh; eaisht-jee rishyn.
\v 36 As lurg y choraa, hooar ad Yeesey ny lomarcan: as dreill ad shoh oc hene, as cha  dinsh ad da dooinney erbee ayns ny laghyn shen, veg jeh ny reddyn v'ad er vakin.
\v 37 As haink eh gy-kione yn nah laa tra v'ad er jeet neose jeh'n clieau, dy daink  ymmodee ny whail.
\v 38 As cur-my-ner, deie dooinney jeh'n cheshaght, gra, Vainshter, ta mee guee ort jeeagh  er my vac, son she my ynrycan lhiannoo eh.
\v 39 As cur-my-ner, ta spyrryd dy ghoaill eh, as doaltattym t'eh gyllagh; as tuittym  neeal, t'eh keshal, as s'coan t'eh cheet huggey hene, erreish da ve dy mooar broojit.
\v 40 As ghuee mee er dty ostyllyn ad dy hilgey magh eh, agh cha daink eh lhieu.
\v 41 As dreggyr Yeesey, gra, 0 heeloghe vee-chredjuagh as roonagh, caid ta mish dy ve  meriu, as dy hurranse diu? Cur lhiat dty vac ayns shoh.
\v 42 As myr v'eh foast cheet, cheau yn drogh-spyrryd sheese eh ayns strepyn: agh vaggyr  Yeesey er y spyrryd neu-ghlen, as laanee eh yn lhiannoo, as livrey eh eh reesht gys  e ayr.
\v 43 As v'ad ooilley ayns ard-yindys jeh pooar niartal Yee: Agh choud as va dy chooilley  unnane ayns ard-imnea mychione dagh nhee va Yeesey er n'yannoo, dooyrt eh rish e  ostyllyn,
\v 44 Lhig da ny raaghyn shoh goll dowin ayns nyn glashtyn: son bee yn Mac dooinney er  ny livrey gys laueyn deiney.
\v 45 Agh cha hoig ad y raa shoh, as ve gyn yss daue, nagh row toiggal oc jeh: as va  aggle orroo fenaght jeh mychione y raa cheddin.
\v 46 Eisht hie ad son argane ry-cheilley, quoi jeu syrjey veagh.
\v 47 As Yeesey toiggal smooinaghtyn y chree oc, ghow eh lhiannoo, as hoie eh eh liorish,
\v 48 As dooyrt eh roo, Quoi-erbee nee soiaghey jeh'n lhiannoo shoh ayns m'ennynn's,  t'eh jannoo soiaghey jeem's: as quoi-erbee nee soiaghey jeem's, t'eh soiaghey jehsyn  t'er my choyrt: son eshyn sloo ta nyn mast' eu ooilley, eshyn syrjey vees.
\v 49 As dreggyr Ean as dooyrt eh, Vainshter, honnick shin fer castey drogh spyrrydyn  ayns dty ennym's; as liett shin eh, er-yn-oyr nagh vel eh geiyrt ort's marinyn.
\v 50 As dooyrt Yeesey rish, Ny jean-jee eh y lhiettal: son, eshyn nagh vel nyn 'oi,  t'eh lhien.
\v 51 As haink eh gy-kione, myr va'n traa tayrn er-gerrey dasyn dy ve goit seose, dy  row eh dy shickyr kiarit er soiaghey e eddin dy gholl gys Jerusalem.
\v 52 As hug eh chaghteryn roish: as jimmee ad, as haink ad gys balley jeh ny Samaritanee  dy aarlaghey er e hon.
\v 53 Agh cha dug adsyn oltaghey-bea da, er-yn-oyr dy dug ad my-ner dy row eh goll gys  Jerusalem.
\v 54 As tra honnick e ostyllyn Jamys as Ean shoh, dooyrt ad, Hiarn, nailt shin dy harey  aile orroo veih niau, dy stroie ad, eer myr ren Elias?
\v 55 Agh hyndaa eh, as hug eh oghsan daue, gra, Cha s'eu cre'n monney dy spyrryd ta  shiu jeh.
\v 56 Son cha vel Mac yn dooinney er jeet dy stroie bioys deiney, agh dy nyn sauail.  As hie ad roue gys balley elley.
\v 57 As haink eh gy-kione, myr v'ad goll er y raad, dy dooyrt dooinney dy row rish,  Hiarn, eiyr-yms ort raad erbee dy jed oo.
\v 58 As dooyrt Yeesey rish, Ta tuill ec ny shynnee, as idd ec eeanlee yn aer, agh ec  Mac yn dooimley cha vel boayl, ayn dy chur e chione fo.
\v 59 As dooyrt eh rish fer elley, Eiyr orrym: Agh dooyrt eshyn, Hiarn, cur kied dou  hoshiaeht goll thie dy oanluckey my ayr.
\v 60 Dooyrt Yeesey rish, Lhig da ny me riu nyn merriu y oanluckey; agh gow uss royd  as jean reeriaght Yee y phreacheil.
\v 61 As dooyrt fer elley myrgeddin rish Hiarn, eiyr-yms ort-agh lhig dou hoshiaght bannaght  y aagail ec y vooinjer t'ec my hie.
\v 62 As dooyrt Yeesey rish, Dooinney erbee t'er chur e laue gys y cheeaght, as ta jeeaghyn  back, t'eh an-chooid son reeriaght Yee.

\c 10
\p
\v 1 Ny lurg shoh, doardee yn Chiarn three-feed as jeih elley, as hug eh ad magh jees as  jees roish hene, gys dy chooilley ard valley as ynnyd, raad v'eh hene ry-hoi cheet.
\v 2 Shen-y-fa dooyrt eh roo, Ta'n fouyr dy jarroo mooar, agh ta ny labreeyn beggan:  guee-jee shiuish er-y-fa shen er Chiarn y fouyr, eh dy chur magh labreeyn gys y fouyr  echey.
\v 3 Immee-jee eisht: cur-jee my-ner, ta mish dyn goyrt shiu magh myr eayin mastey moddee-oaldey.
\v 4 Ny cur-jee lhieu sporran, ny spagey, ny braagyn: as ny jean-jee cumrail ayns goltaghey  dooinney erbee er y raad.
\v 5 As thie erbee dy jed shiu stiagh ayn, abbyr-jee hoshiaght, Shee dy row gys y thie  shoh.
\v 6 As my vees mac ny shee ayns shen, nee yn chee eu tannaghtyn er: mannagh vel, chyndaa-ee  eh hiu hene reesht.
\v 7 As ayns y thie cheddin fuirree-jee, gee as giu lheid as ver ad reue: son ta'n labree  toilliu e aill. Ny gow-jee veih thie dy thie.
\v 8 As ard-valley erbee dy jed shiu stiagh ayn, as ad dy oltaghey nyn mea, ee-jee lheid  as vees soit reue.
\v 9 As slaanee-jee yn sleih chingey t'ayn, as abbyr-jee roo, Ta reeriaght Yee er jeet  er-gerrey diu.
\v 10 Agh ard-valley erbee dy jed shiu stiagh ayn, as nagh jean goaill riu, gow-jee reue  magh ayns ny straidyn oc, as abbyr-jee,
\v 11 Eer joan yn ard-valley eu, ta lhiantyn hooin, ta shin dy chraa j'in nyn 'oi eu:  ny yeih, bee-jee shickyr jeh shoh, dy vel reeriaght Yee er jeet er-gerrey diu.
\v 12 Agh ta mish gra riu, dy bee eh ny sassey da Sodom ec y laa shen, na da'n ard valley  shen.
\v 13 Smerg dhyt's Chorazin, smerg dhyt's Vethsaida: son dy beagh ny obbraghyn yindyssagh  er ve jeant ayns Tyre as Sidon, t'er ny ve jeant ayndiuish, veagh ad er ghoaill arrys  foddey er dy henney ayns aanrit-sack as leoie.
\v 14 Agh bee kerraghey s'eddrym er ny choyrt er Tyre as Sidon ec y vriwnys, na vees  er ny choyrt erriuish.
\v 15 As uss Chapernaum, ta dty ooash]ey roshtyn gys niau, bee oo er dty hilgey sheese  eys niurin.
\v 16 Eshyn eaishtys riuish, t'eh geaishtagh rhym's: as eshyn ta soiaghey beg jiuish,  t'eh soiaghey beg jeem's: as eshyn ta soiaghey beg jeem's, t'eh soiaghey beg jehsyn  ta er mychoyrt.
\v 17 As haink y three-feed as jeih huggey reesht lesh boggey, gra, Hiarn, ta ny eer  drogh-spyrrydyn biallagh dooin, trooid dty ennym's.
\v 18 As dooyrt eh roo, Honnick mee Noid ny hanmey, myr tendreil, tuittym veih niau.
\v 19 Cur-my-ner, ta mish coyrt diu pooar dy chur fo-chosh ard-nieughyn as scorpionee,  as ooilley pooar y noid; as cha jean nhee 'sy theihll, er aght erbee, skielley diu.
\v 20 Ny-yeih ayns shoh ny gow-jee boggey, dy vel ny spyrrydyn biallagh diu: agh gow-jee  boggey smoo, dy vel ny enmyn eu scruit ayns niau.
\v 21 Ayns yn oor cheddin ghow Yeesey boggey ayns e spyrryd, as dooyrt eh, Ta mee cur  booise dhyt, O Ayr Hiarn niau as thalloo, dy vel oo er cheiltyn ny reddyn shoh vouesyn  ta creeney as tushtagh, as dy vel oo er hoilshaghey ad da oikanyn: shen dy  jarroo  myr te, Ayr, sonshen myr ve mie ayns dty hilley's.
\v 22 Ta dy chooilley nhee er ny livrey dooys liorish my Ayr: as cha vel fys ec unnane  erbee quoi yn Mac, agh yn Ayr; ny quoi yn Ayr, agh yn Mac, as eshyn da nee yn Mac  eh y hoilshaghey.
\v 23 As hyndaa eh gys e ostyllyn, as dooyrt eh er-lheh, Bannit ta ny sooillyn ta fakin  ny reddyn ta shiuish dy akin.
\v 24 Son ta mee ginsh diu, dy vel ymmodee phadeyryn as reeaghyn er ve aignagh dy akin  ny reddyn shen ta shiuish er vakin, as cha vel ad er vakin ad; as dy chlashtyn ny  reddyn ta shiuish dy chlashtyn, as cha vel ad er chlashtyn ad.
\v 25 As cur-my-ner, hass fer-ynsee dy row jeh'n leigh seose, erchee y phrowal eh,  gra, Vainshter, cre t'orrym's dy yannoo dy vod eiraght y ve aym ayns y vea veayn?
\v 26 Dooyrt eshyn rish, Cre ta scruit ayns y leigh? kys t'ou lhaih?
\v 27 As dreggyr eshyn as dooyrt eh, Ver oo graih da'n Chiarn dty Yee lesh ooilley dty  chree, as lesh ooilley dty annym, as lesh ooilley dty niart, as lesh ooilley dty  aigney  as da dty naboo myr dhyt hene.
\v 28 As dooyrt eh rish, T'ou er n'ansoor dy mie: jean shoh, as yiow yn vea.
\v 29 Agh v'eshyn booiagh eh-hene y heyrey, as dooyrt eh rish Yeesey, As quoi my naboo?
\v 30 As dreggyr Yeesey, gra, Hie dooinney dy row sheese veih Jerusalem gys Jericho,  as huitt eh mastey maarlee, rooisht eh jeh e choamrey, as lhott ad eh, as hie ad  rhymboo, erreish daue y er vaagail eh lieh-varroo.
\v 31 As haghyr eh da saggyrt dy row goll sheese y raad shen; as tra honnick eh eh, hie  eh shaghey er y derrey heu jeh.
\v 32 As myrgeddin Levite, tra v'eh ec yn ynnyd, haink eh as yeeagh eh er, as hie eh  shaghey er y cheu elley.
\v 33 Agh haink Samaritan dy row, myr v'eh er e yurnah, raad v'eh: as tra honnick eh  eh, va chymmey echey er.
\v 34 As hie eh huggey, as chiangle eh seose ny lhottyn echey, niee ad lesh ooil as feeyn,  as hoie eh eh er e vaagh hene, as hug eh lesh eh gys thie-oast, as ghow eh kiarail  jeh.
\v 35 As laa ny vairagh tra v'eh goll roish ghow eh daa pheesh dy argid as hug eh ad  da mainshter y thie-oast as dooyrt eh rish, Gow kiarail jeh; as cre-erbee smoo vaarys  oo er, eeck-ym dhyt eh, tra hig-ym reesht.
\v 36 Quoi nish jeu shoh nyn droor, t'ou  uss dy smooinaghtyn, va ny naboo dasyn huitt mastey ny maarlee?
\v 37 As dooyrt eh rish, Eshyn ren myghin y hoilshaghey er, Eisht dooyrt Yeesey rish,  Immee, as jean uss er yn aght cheddin.
\v 38 Nish haink eh gy-kione, myr vad goll, dy jagh ad stiagh ayns balley beg dy row:  as ren ben v'ayns shen enmyssit Martha, eh y chuirrey gys y thie eck.
\v 39 As va shuyr eck enmyssit Moirrey hoie myrgeddin ec cassyn Yeesey, clashtyn e ghoo.
\v 40 Agh va Martha tooillit lesh y phreish vooar vurree, as haink ee huggey, as dooyrt  ee, Hiarn, nee dty aighey's eh dy vel my huyr er n'aagail y currym orryms my lomarcan  dy hirveish er y cheshaght? abbyr r'ee er-y-fa shen, ee dy chooney lhiam.
\v 41 As dreggyr Yeesey, as dooyrt eh ree, Martha, Martha, t'ou ro-imneagh as seaghnit  mysh ymmodee nheeghyn:
\v 42 Agh un red ta ymmyrchagh. As ta Moirrey er reih yn ayrn vie shen, nagh bee er ny  ghoaill ersooyl vo'ee.

\c 11
\p
\v 1 As haink eh gy-kione, myr v'eh ec padjer ayns ynnyd dy row, tra daag eh jeh, dy dooyrt  fer jeh e ostyllyn rish, Hiarn ynsee dooinyn dy ghoaill padjer, myr dynsee Ean myrgeddin  da ny ynseydee echeysyn.
\v 2 As dooyrt eh, Tra ghoys shiu padjer, abbyr-jee, Ayr ain t'ayns niau, Casherick dy  row dty ennym. Dy jig dty reeriaght. Dty aigney dy row jeant er y thalloo, myr te  ayns niau.
\v 3 Cur dooin laa Iurg laa nyn arran gagh laa.
\v 4 As leih dooin nyn beccaghyn; son ta shinyn myrgeddin leih da dy chooilley unnane  ta ayns lhiastynys dooin. As ny leeid shin ayns miolagh, agh livrey shin veih olk.
\v 5 As dooyrt eh roo, Quoi jiuish vees carrey echey, as hed huggey ec main-oie, as jir  rish, Charrey, eeasee dou three bwilleenyn;
\v 6 Son ta dooinney-mooinjerey dou, va er e yurnah, er jeet hym, as cha vel monney aym  dy hoiaghey roish:
\v 7 As freggyr-ee eshyn veih cheu-sthie gra, Ny boir mee: ta'n dorrys nish jeight, as  ta my chloan 'sy lhiabbee marym; cha voddym girree dy chur dhyt.
\v 8 Ta mee gra riu, Ga nagh n'irree eh dy chur da, er-coontey dy nee e charrey eh: ny-yeih  kyndagh rish yn jeeanid echey, irree eh, as ver eh da whilleen as vees eh ny eme.
\v 9 As ta mish gra riuish, Yeearree-jee, as yiow shiu: shir-jee, as nee shiu feddyn:  bee-jee aignagh fosley y gheddyn, as bee eh er ny osley diu.
\v 10 Son ta dy chooilley  unnane ta geearree, geddyn: as y fer ta shirrey, feddyn: as eshyn ta aignagh fosley  y gheddyn, bee eh er ny osley da.
\v 11 My nee mac arran y hirrey er fer jiuish ta ny ayr, nee clagh ver eh da? ny my hirrys  eh eeast, jean eh ayns ynnyd eeast ard-nieu y chur da?
\v 12 Ny my hirrys eh ooh, jeb eh scorpion da?
\v 13 My ta toiggal er-y-fa shen euish, ta olk, kys dy choyrt giootyn mie da nyn gloan;  cre-woad smoo nee yn Ayr flaunyssagh eu yn Spyrryd Noo y choyrt dauesyn ta jannoo  aghin huggey?
\v 14 As v'eh tilgey magh drogh-spyrryd, as v'eh balloo. As haink eh gy-kione, tra  va'n drogh-spyrryd er gholl ass dy loayr y balloo: as ghow yn pobble yindys.
\v 15 Agh dooyrt paart jeu, She liorish Beelzebub, yn ard drogh-spyrryd, t'eh castey  drogh-spyrrydyn.
\v 16 As va feallagh elley er-chee prowal eh shirrey er cowrey veih niau.
\v 17 Agh eshyn toiggal ny smooinaghtyn oc dooyrt roo, Ta dy chooilley reeriaght ta girree-magh  n'oi hene, er ny choyrt mow: as thie ta n'oi hene goll naardey.
\v 18 As my ta'n jouyl girree-magh n'oi hene, kys nee yn reeriaght echey shassoo? er-y-fa  dy vel shiu gra, dy nee liorish Beelzebub ta mish castey drogh-spyrrydyn.
\v 19 As my ta mish liorish Beelzebub castey drogh-spyrrydyn, quoi liorish ta ny mec  eu hene dy chastey ad? bee adsyn er-y-fa shen ny briwnyn eu.
\v 20 Agh my ta mish liorish mair Yee tilgey magh drogh-spyrrydyn, fegooish dooyt ta  reeriaght Yee er jeet erriuish.
\v 21 Tra ta dooinney-caggee eillit freayll arrey er e hie, ta e chooid sauchey.
\v 22 Agh tra ta fer stroshey na eh soiaghey er, as geddyn yn varriaght, t'eh goaill  veih ooilley e eilley, huggey v'eh treishteil, as t'eh rheynn e chooid.
\v 23 Eshyn nagh vel lhiam, t'eh m'oi; as eshyn nagh vel chymsaghey marym, t'eh skeayley.
\v 24 Tra ta'n spyrryd neu-ghlen er gholl ass dooinney, t'eh shooyll trooid faasaghyn  fadaneagh, chee aash, agh ayns fardail, eisht t'eh gra, Hem reesht gys my hie, veih  haink mee.
\v 25 As tra t'eh cheet, t'eh dy gheddyn eh sceabit as soit magh dy stooamey.
\v 26 Eisht t'eh goll as goaill marish shiaght spyrrydyn elley, ny smessey na eh-hene,  as t'ad goll stiagh as cummal ayns shen: as ta stayd yerrinagh yn dooinney shen ny  s'doogh na'n toshiaght.
\v 27 As haink eh gy-kione, myr v'eh loayrt ny goan shoh, dy hrog ben dy row jeh'n  cheshaght seose e coraa, as dooyrt ee rish, Bannit ta'n vrein ren oo y ymmyrkey,  as ny keeaghyn t'ou er yiole.
\v 28 Agh dooyrt eshyn, Dy jarroo foddey s'bannee t'adsyn ta clashtyn goo Yee, as freayll  eh.
\v 29 As tra va'n pobble er nyn jaglym chion dy cheilley, ghow eh toshiaght dy ghra,  s'drogh y cheeloghe shoh: t'ad shirrey cowrey, as cha bee cowrey er ny choyrt daue,  agh cowrey yn phadeyr Jonas.
\v 30 Son myr va Jonas ny chowrey da ny Nineviteyn, er yn aght cheddin neesht vees Mac  y dooinney da'n cheeloghe shoh.
\v 31 Nee ben-rein y jiass girree seose ayns briwnys noi deiney yn cheeloghe shoh, as  ad y gheyrey: son haink ish veih ardjyn sodjey magh y thallooin dy chlashtyn creenaght  Solomon; as cur-my-ner, ta fer syrjey na Solomon ayns shoh.
\v 32 Nee deiney Nineveh girree seose ayns briwnys, as y cheeloghe shoh y gheyrey: son  ghow adsyn arrys ec preacheil Yonas; as cur-my-ner, ta fer syrjey na Jonas ayns shoh.
\v 33 Cha vel dooinney erbee, tra t'eh er voaddey cainle, dy choyrt ee ayns ynnyd follit,  ny fo saagh; agh ayns cainleyr, dy vod adsyn ta cheet stiagh yn soilshey y akin.
\v 34 Yn tooill ta cur soilshey da'n chorp: shen-y-fa tra ta dty hooill glen, bee dty  chorp ooilley ayns slane soilshey: agh tra ta lheamys er dty hooill, bee dty chorp  myrgeddin ayns slane dorraghys.
\v 35 Cur twoaie er-y-fa shen nagh bee yn soilshey ta aynyd ny ghorraghys.
\v 36 My ta ooilley dty chorp er-y-fa shen ayns slane soilshey, gyn dorraghys ayns ayrn  erbee, bee yn clane sollys, myr t'ou, tra ta soilshey sollys ayd veih cainle,
\v 37 As myr v'eh loayrt, chuir Pharisee dy row eh gys jinnair marish: as hie eh stiagh,  as hoie eh sheese gys bee.
\v 38 As tra honnick yn Pharisee shoh, ghow eh yindys nagh niee eh (e laueyn) roish jinnair.
\v 39 As dooyrt y Chiarn rish, Nish ta shiuish Phariseeyn glenney yn cappan as y claare  er cheu-mooie: agh ta'n cheu-sthie eu lane dy hranlaase as dy olkys.
\v 40 Gheiney vee-cheaylagh, nagh nee eshyn ren y cheu-mooie, ren y cheu-sthie myrgeddin?
\v 41 Agh cur-jee lheid as t'eu da ny boghtyn: as cur-my-ner, bee dy chooilley nhee glen  diu.
\v 42 Agh smerg diuish Phariseeyn: son ta shiu jagheenys mynthey, rue, as dy chooilley  horch dy lossreeyn, agh s'beg ta shiu soiaghey jeh briwnys as graih Yee: ad shoh  lhisagh shiu v'er n'yannoo, gyn faagail y chooid elley gyn jannoo.
\v 43 Smerg diuish Phariseeyn: son shynney lhieu ny ard-stuill ayns ny kialteenyn, as  sleih dy vannaghey diu ayns ny margaghyn.
\v 44 Smerg diuish scrudeyryn as Phariseeyn, chrauee-oalsey: son ta shiu myr oaiaghyn  nagh vel ry-akin, as ny deiney ta shooyl harrystoo, cha vel fys oc dy vel ad ayn.
\v 45 Eisht dreggyr fer jeh fir-ynsee yn leigh, as dooyrt eh rish, Vainshter, liorish  shen y ghra, t'ou dy oltooan shinyn myrgeddin.
\v 46 As dooyrt eh, Smerg diuish neesht fir-ynsee yn leigh son ta shiu laadey deiney  lesh erraghyn doillee dy ve er nyn ymmyrkey, as cha vel shiu hene bentyn rish ny  er raghyn lesh unnane jeh nyn meir.
\v 47 Smerg diuish: son ta shiu troggal lhiaghtyn ny phadeyryn, as ny ayraghyn eu ren  y varroo ad.
\v 48 Dy firrinagh ta shiu gymmyrkey feanish dy vel shiu lowal jeh jannoo ny ayraghyn  eu: son ren adsyn dy jarroo y varroo ad, as ta shiuish coamrey ny lhiaghtyn oc.
\v 49 As shoh yn oyr ta creenaght Yee er ghra, Ver-ym huc phadeyryn, as ostyllyn, as  paart jeu nee ad y varroo, as tranlaase y yannoo orroo:
\v 50 Dy vod fuill ooilley ny phadeyryn v'er ny gheayrtey er-dy hoshiaght y theihll v'er  ny chooilleeney er y cheeloghe shoh
\v 51 Veih fuill Abel gys fuill Zacharias ren cherraghtyn eddyr yn altar as y chiamble:  dy firrinagh ta mee gra riu, dy bee eh er ny chooilleeney er y cheeloghe shoh.
\v 52 Smerg diu fir-ynsee yn leigh: son ta shiu er ghoaill ersooyl ogher yn ysseree:  cha jagh shiu stiagh shiu hene, as adsyn va goll stiagh, ren shiu y lhiettal.
\v 53 As tra v'eh er ghra ny reddyn shoh roo, ren ny scrudeyryn as ny Phariseeyn toshiaght  dy eginaghey, as dy ghreinnaghey eh dy loayrt jeh ymmodee reddyn:
\v 54 Lhie ayns farkiaght er e hon, as shegin er tayrtyn red ennagh ass e veeal son oyr  plaiynt n'oi.

\c 12
\p
\v 1 Nish mysh y traa shen va ymmodee erskyn-earroo dy leih er nyn jaglym cooidjagh, ayns  wheesh as dy row ad stampey yn derrey yeh er yn jeh elley, ghow eh toshiaght dy ghra  rish e ostyllyn, Erskyn ooilley bee-jee twoaiagh jeh soorid ny Phariseeyn, ta shen  dy ghra, craueeaght oalsey.
\v 2 Son cha vel nhee erbee follit nagh jig gys soilshey; ny kiellit, nagh jig er-ash.
\v 3 Shen-y-fa cre-erbee ta shiuish er loayrt ayns y dorraghys, bee eh er ny chlashtyn  ayns y toilshey: as shen ta shiu er ghra myr hannish, ayns shamyryn, bee eh er ny  ockley magh er mullagh ny dhieyn.
\v 4 As ta mee gra riuish, my chaarjyn, Ny gow-jee aggle rouesyn varrys y corp, as ny  lurg shen nagh vel arragh oc oddys ad y vannoo.
\v 5 Agh ver-yms raaue diu quoi roish ghoys shiu aggle: Gow-jee aggle roishyn, echey  ta pooar, erreish da v'er varroo dy hilgey ayns niurin; dy jarroo ta mee dy ghra  riu, Gow jee aggle roishyn.
\v 6 Nagh vel queig sperriu er nyn greck son daa farling, as cha vel unnane oc jarroodit  kiongoyrt rish Jee?
\v 7 Agh ta eer renaigyn nyn ghing ooilley er nyn earroo. Ny gow-jee aggle er-y-fa shen:  ta ny smoo dy ve soit jiuish, na jeh ymmodee sperriu.
\v 8 Myrgeddin ta mee gra riu, Quoi-erbee ghoys rhyms kiongoyrt rish deiney, nee yn Mac  dooinney myrgeddin goaill rishyn kiongoyrt rish ainleyn Yee.
\v 9 Agh bee eshyn obbys mie fenish deiney, er ny obbal fenish ainleyn Yee.
\v 10 As  quoi-erbee loayrys fockle noi Mac y dooinney, bee eh er ny leih da: agh dasyn ta  loayrt goan-mollaghtagh noi yn Spyrryd Noo, cha bee eh er ny leih.
\v 11 As tra ver ad lhieu shiu gys ny quaiylyn, as gys fir-reill as pooaraghyn, ny bee-jee  imneagh kys ny cre nee shiu y reggyrt, ny cre nee shiu y ghra:
\v 12 Son ynsee yn Spyrryd Noo diu, ayns yn oor cheddin cre lhisagh shiu y ghra.
\v 13 As dooyrt fer jeh'n cheshaght rish Vainshter, loayr rish my vraar eh dy rheynn  yn eiraght rhym.
\v 14 As dooyrt eh rish, Ghooinney, quoi t'er my hoiaghey's seose son briw ny rheynneyder  harrishdiu?
\v 15 As dooyrt eh roo, Gow-jee tastey, as cur-jee twoaie jeh saynt: son cha vel maynrys  bea yn dooinney lhie ayns mooarane e chooid-seihlt.
\v 16 As loayr eh coraa-dorraghey roo, gra, Ren thalloo dooinney berchagh dy row mess  y chur magh dy palchey.
\v 17 As smooinee eh rish hene, gra, Cre share dou jannoo, tra nagh vel boayl tashtee  aym dy ghoaill my hroar?
\v 18 Eisht dooyrt eh, Shoh nee'm y yannoo: Lhieg-ym my hoaltyn, as trog-ym soaltyn smoo;  as shen y raad nee'm ooilley my vess as my chooid y hashtey.
\v 19 As jir-ym rish my annym, O my annym, ta mooarane cooid ayd tashtit seose cour ymmodee  bleeantyn: gow dty aash, ee, iu, as bee gennal.
\v 20 Agh dooyrt Jee rish, Uss ommydan yn oie noght vees dty annym er ny ghoaill void:  quoi lesh eisht vees yn chooid shen t'ou uss er jaglym?
\v 21 Myr shoh ta eshyn ta tashtey seose berchys ny chour hene, as nagh vel berchagh  ass lieh Yee.
\v 22 As dooyrt eh rish e ostyllyn, Shen y fa ta mish gra riuish, Ny bee-jee imneagh  son nyn mea, cre nee shiu y ee: ny son nyn girp, cre ver shiu miu.
\v 23 Ta'n vea ny smoo dy ve soit jeh na beaghey, as y corp na coamrey.
\v 24 Smooinee-jee er ny fee: son cha vel ad cuirr, ny buinn: cha vel thie stoyr ny soalt  oc, as ta Jee dyn meaghey ad: As nagh vel shiuish foddey share na ny eeanlee?
\v 25 Quoi jiuish liorish smooinaghtyn dy imneagh oddys un chubit y chur gys e yrjid  hene?
\v 26 Mannagh vod shiuish wheesh shen hene y yannoo, cre'n-fa ta shiu imneagh son y chooid  elley?
\v 27 Gow-jee tastey jeh lileeyn ny magher agh kys t'ad gaase, cha vel ad tooilleil,  chamoo t'ad sneeu: as foast ta mee gra riu, nagh row Solomon ayns ooilley e ghloyr  er ny choamrey myr unnane jeu shoh.
\v 28 My ta Jee eisht myr shoh coamrey blaa ny magheragh, ta jiu 'sy vagher, as mairagh  ceaut ayns yn oghe: nagh jean eh foddey smoo er nyn son euish, O gheiney faase-chredjuagh?
\v 29 As ny bee-jee seaghnit mysh cre ee-ys, ny cre iu-ys shiu, chamoo bee-jee jeh aigney  imneagh nagh bee eh twoaiagh jeh, as giaree eh eh veih my-cheilley, as pointee eh  e chronney marish y vooinjer vee-chredjuagh.
\v 30 Son er ooilley ny reddyn shoh ta ashoonyn y theihll dy jeean aggindagh: agh ta  fys ec yn Ayr eu dy vel shiu feme ny reddyn shoh.
\v 31 Agh shir-jee hoshiaght reeriaght Yee, as bee shiu jeant magh lesh ooilley ny  reddyn shoh.
\v 32 Ny gow-jee aggle my hioltane veg; son she aigney-mie nyn Ayr eh; dy chur diuish  yn reeriaght.
\v 33 Creck-jee ny t'eu, as cur-jee da ny boghtyn: kiare-jee diu hene sporranyn nagh  naase shenn, berchys ayns ny niaughyn nagh vel failleil, raad nagh vel y maarliagh  cheet er-gerrey, ny'n lhemeen cur mow.
\v 34 Son raad ta nyn merchys, shen y raad vees y cree eu myrgeddin.
\v 35 Lhig da ny meeghyn eu ve cryssit, as ny cainleyn eu foaddit;
\v 36 As shiu hene goll-rish deiney ta farkiaght son cheet-thie nyn Jiarn veih'n vannish,  ec y cheet echey tra nee eh cronkal dy vod ad fosley da chelleeragh.
\v 37 Bannit ta ny sharvaantyn shen yiow yn Chiarn er nyn arrey, tra hig eh: dy firrinagh  ta mee gra riu, dy gryss eh e gharmad mysh, as dy der eh orroo soie sheese gys bee,  as dy jig eh magh dy hirveish orroo.
\v 38 As my hig eh ayns yn nah arrey, ny my hig eh ayns y trass arrey, as ad y gheddyn  myr shen, bannit ta'n vooinjer cheddin.
\v 39 As shoh toig-jee, dy beagh fys er ve ec mainshter y thie cre'n oor veagh y maarliagh  er jeet, veagh eh er ve er e arrey, as cha lhiggagh eh da e hie v'er ny vrishey stiagh.
\v 40 Bee-jee shiuish myrgeddin er-y-fa shen er nyn arrey: son hig Mac y dooinney ec  oor nagh vel shiu smooinaghtyn er.
\v 41 Eisht dooyrt Peddyr rish, Hiarn nee orrinyn t'ou cheet 'sy choraa-dorraghey shoh,  ny myrgeddin er ooilley?
\v 42 As dooyrt y Chiarn, Quoi eisht yn stiurt firrinagh as creeney shen nee e hiarn  y yannoo ny er-reill er lught e hie, dy hirveish orroo nyn meaghey ayns traa cooie?
\v 43 S'maynrey yn charvaant cheddin, yiow e hiarn tra hig eh jannoo myr shen.
\v 44 Ayns firrinys ta mee gra riu, dy der eh da yn stiurtys er ooilley e chooid.
\v 45 Agh my jir y charvaant shen ayns e chree, Ta my hiarn lhiggey shaghey dy heet;  as goaill er dy woalley ny fir-vooinjerey, as ny inneenyn, as dy ee, as dy iu, as  dy ve er meshtey.
\v 46 Hig chiarn y charvaant shen ec laa nagh bee eh jeeaghyn er e hon, as ayns oor  nagh bee eh twoaiagh jeh, as giaree ehe eh veih my-cheilley, as pointee eh e chronney  marish y vooinjer vee-chredjuagh.
\v 47 As y charvaant shen va toiggal aigney e hiarn, as nagh dooar eh-hene aarloo, as  nagh ren cordail rish e aigney, s'mooar vees y kerraghey echey.
\v 48 Agh eshyn nagh row toiggal, as ren foiljyn va toilliu kerraghey, cha bee yn kerraghey  echey cha trome. Son da quoi erbee ta mooarane er ny choyrt, ersyn vees mooarane  er ny hirrey: as da quoi-erbee ta lane currit er e churrym, veihsyn nee sleih jeeaghyn son ny smoo
\v 49 Haink mish dy chur aile er y thalloo, as cre ta my yeearree, agh dy bee eh hannah  er ny oaddey?
\v 50 Agh ta bashtey ayms dy ve er my vashtey lesh, as kys ta mee eginit, derrey vees  eh er ny chooilleeney?
\v 51 Vel shiu smooinaghtyn dy daink mish dy chur shee er y thalloo? Cha nee, ta mee  gra riu, agh anvea.
\v 52 Son veih shoh magh bee queig ayns un thie noi-ry-hoi, three noi jees, as jees noi  three.
\v 53 Bee yn ayr noi yn mac, as y mac noi yn ayr; yn voir noi yn inneen, as yn inneen  noi yn voir yn voir-'sy-leigh noi e ben chleuin, as y ven-chleuin noi e moir-'sy-leigh.
\v 54 As dooyrt eh myrgeddin rish y pobble, Tra heeys shiu bodjal troggal ass y sheear;  chelleeragh ta shiu gra, Ta frass cheet; as shen myr te.
\v 55 As tra ta'n gheay-jiass sheidey, ta shiu gra, Bee chiass ayn, as te cheet gy-kione.
\v 56 Chrauee-oalsey, ta shiu son baght y ghoaill jeh neeal yn aer as y thalloo: agh  kys te nagh vel shiu goaill baght jeh'n earish shoh?
\v 57 As cre'n-fa myrgeddin nagh vel shiu eer j'iu hene briwnys shen ny ta cairagh?
\v 58 Tra t'ou goll fenish yn er-reill marishyn ta ec streeu rhyt, jean ny oddys oo  er y raad dy gheddyn rea rish; er-aggle dy dayrn eh lesh oo gys y vriw, as dy livrey  yn briw oo da'n tidoor, as dy dilg eh shen oo ayns pryssoon.
\v 59 Ta mee ginsh dhyt, nagh jig oo magh ass shen derrey t'ou er n'eeck yn farling s'jerree.

\c 13
\p
\v 1 Va kionfenish ec y traa shen paart dinsh  y da mychione ny Galileanee, yn uill oc  va Pilate er gheayrtey maStey (filill) ny ourallyn oc.
\v 2 As dreggyr Yeesey as dooyrt eh roo, Vel shiuish sheiltyn dy row ny Galileanee shoh  nyn beccee erskyn ooilley ny Galileanee, er-y-fa dy duillee ad lheid y baase?
\v 3 Ta mee ginsh diu, Nagh row: agh mannagh gow shiuish arrys, nee shiu ooilley myrgeddin  cherraghtyn.
\v 4 Ny yn hoght-jeig shen, orroo ren y toor nyns Siloam tuittym, as ad y varroo, vel  shiu smooinaghtyn dy row ad nyn beccee erskyn ooilley cummaltee Yerusalem?
\v 5 Ta mee ginsh diu, Nagh row: agh mannagh gow shiuish arrys, nee shiu ooilley myrgeddin  cherraghtyn.
\v 6 Loayr eh myrgeddin yn coraa-dorraghey shoh: va dooinoey dy row va billey-figgagh  echey soit ayns e gharey-feeyney, as haink eh dy yeeaghyn row mess er, as cha dooar  eh veg.
\v 7 Eisht dooyrt eh rish y ghareyder, Cur-my-ner, ny three bleeaney shoh ta mee er jeet  dy yeeaghyn voin mess er y villey-figgagh shoh, as cha vel mee geddyn veg: giare  sheese eh, cha vel eh agh goaill seose room hallooin.
\v 8 As dreggyr eshyn as dooyrt eh rish, Hiarn, lhig da shassoo blein elley, derrey neem's  reurey mygeayrt y mysh as lhiassaghey eh.
\v 9 As my nee eh mess y ymmyrkey, s'mie shen: as mannagh jean, foddee oo ny lurg shen  y ghiarey sheese eh.
\v 10 As v'eh gynsaghey ayns unnane jeh ny synagogueyn er y doonaght.
\v 11 As cur-my-ner va ben ayns shen seaghnit lesh spyrryd doghanagh rish hoght bleeaney  jeig, as v'ee crybbit dy cheilley, as cha dod ee er aght erbee ec hene y yeeraghey.
\v 12 As tra honnick Yeesey ee, deie eh urree huggey, as dooyrt eh r'ee, Ven, t'ou er  dty eaysley veih dty ghoghan.
\v 13 As hug eh e laueyn urree; as er-y chooyl v'ee er ny yannoo jeeragh, as ren ee Jee  y ghloyraghey.
\v 14 As dreggyr fer-reill yn synagogue lesh jymmoose, er-yn-oyr dy row Yeesey er lheihys  er laa yn doonaght, as dooyrt eh rish y pobble, Ta shey laa ayn ry-hoi gobbraghey:  er ny laghyn shen er-y-fa shen tar-jee dy ve er nyn lheihys, as cha nee er laa yn  doonaght.
\v 15 Eisht dreggyr y Chiarn eh, gra, Er crauee-oalsey, nagh vel dagh fer jiuish er y  doonaght feaysley e ghow ny e assyl veih'n staik, as dy chur lesh magh dy ushtaghey  eh?
\v 16 As nagh lhisagh y ven shoh ta ny hinneen da Abraham, ee ta satan er chiangley,  cur-my-ner ny hoght bleeaney jeig shoh, ve er ny eaysley veih yn vondiaght shoh er  laa yn doonaght?
\v 17 As tra v'eh er loayrt ny goan shoh, ghow ooilley e noidyn nearey: agh va ooilley  yn pobble ayns ard-voggey son ooilley ny reddyn gloyroil va jeant liorishyn.
\v 18 Eisht dooyrt eh, Cre ta reeriaght Yee goll-rish? as cre gys nee'm y hoylaghey  eh?
\v 19 Te goll-rish grine dy rass mustard, ren dooinney y ghoaill, as y hilgey ayns e  gharey, as daase eh, as haink eh dy ve ny villey vooar: as ren eeanlee yn aer fastee  y ghoaill ayns ny banglaneyn echey.
\v 20 As reesht dooyrt eh, Cre gys nee'm reeriaght Yee y hoylaghey?
\v 21 Te goll-rish soorid, ren ben y ghoaill as follaghey ayns three towseyn dy veinn,  derrey va'n clane soorit.
\v 22 As hie eh magh trooid ny ard-valjyn as ny baljyn-cheerey, gynsaghey as goll er  e hoshiaght gys Jerusalem.
\v 23 Eisht dooyrt fer rish, Hiarn, nee beggan ta er nyn sauail? As dooyrt eh roo.
\v 24 Streeu-jee shiuush dy gholl stiagh er y ghiat coon: son nee ymmodee, ta mee gra  riu, shirrey goll stiagh, agh cha jig eh lhieu.
\v 25 Keayrt dy vel mainshter y thie er n'irree, as y dorrys dooint, as dy jean shiuish  toshiaght dy hassoo er cheu-mooie, as dy chronkal ec y dorrys, gra, Hiarn, Hiarn,  foshil dooin; as freggyree eshyn as jir eh riu, Cha nione dou shiu, cre veih ta shiu:
\v 26 Eisht gowee shiuish toshiaght dy ghra, Ta shin er n'ee as er n'iu ayns dty enish,  as t'ou er n'ynsaghey ayns ny straidyn ain.
\v 27 Agh jir eshyn, Ta mee ginsh diu, nagh nione dou shiu, cre veih ta shiu: ersooyl-jee  voym ooilley shiuish ghrogh-yantee.
\v 28 Shen-y-raad vees keayney as snaggeraght feeacklyn, tra hee shiu Abraham, aa Isaac  as Jacob as ooilley ny phadeyryn ayns reeriaght Yee, as shiu hene er nyn yioolaey  magh.
\v 29 As hig ad veih'n niar, as veih'n neear, as veih'n twoaie as veih'n jiass, as soie-ee  ad sheese ayns reeriaght-Yee.
\v 30 As cur-my-ner, ta er-jerrey vees hoshiaght, as ta hoshiaght vees er-jerrey.
\v 31 Yn laa cheddin, haink shiartanse jeh ny Phariseeyn, as dooyrt ad rish, Fow ersooyl,  as immee royd veih shoh; son ta Herod sleeuit er dty rioys y ghoaill.
\v 32 As dooyrt eh roo, Immee-jee shiuish as insh-jee da'n shynnagh shen, Cur-my-ner,  ta mee castey drogh-spyrrydyn, as lheihys doghanyn jiu as mairagh, as y trass laa  bee'm er my ghloyraghey.
\v 33 Ny yeih, Shegin dou shooyl jiu as mairagh, as y laa er-giyn: son s'coan oddys phadeyr  cherraghtyn agh ayns Jerusalem.
\v 34 O Yerusalem, Yerusalem, ta cur dy baase ny phadeyryn, as dyn glaghey adsyn t'er  nyn goyrt er chaghteraght hood: cre cha mennick as va mish aggindagh v'er hagIym  dty chloan cooidjagh, myr ta kiark clussaghey e aalagh fo my skianyn, agh cha bailliu  shen!
\v 35 Cur-my-ner, ta'n thie eu faagit diu follym-faase: as dy firrinagh ta mee gra riu,  nagh vaik shiu mish maghey shoh, derrey hig yn traa dy jir shiu, Bannit ta eshyn  ta cheet ayns ennym y Chiarn.

\c 14
\p
\v 1 As haink eh gy-kione, tra v'eh er gholl stiagh ayns thie fer jeh ny ard Phariseeyn  dy ee arran er y doonaght, dy row sooill oc er.
\v 2 As cur-my-ner, va dooinney kionfenish, va'n dropsee er.
\v 3 As dreggyr Yeesey, as loayr eh rish fir-ynsee yn leigh as rish ny Phariseeyn, gra,  Vel eh lowal dy lheihys er laayn doonaght?
\v 4 As v'ad nyn-dhost. As ghow eh as laanee eh eh, as lhig eh yn raad da:
\v 5 As dreggyr eh ad, gra, Quoi j'iu vees dow ny assyl echey er huittym ayns jeeg, nagh  jean jeeragh y hayrn ass eh er y doonaght?
\v 6 As cha row ansoor erbee oc dy choyrt gys ny goan shoh.
\v 7 As loayr eh coraa-dorraghey rish ny goaldee, tra hug eh tastey kys v'ad reih ny  stuill byrjey; gra roo,
\v 8 Tra t'ou cuirt liorish dooinney erbee gys bannish, ny soie sheese er y stoyl syrjey;  er-aggle dy bee dooinney s'ooasle na uss er ny chuirrey liorish;
\v 9 As dy jig eshyn ren shiu nyn neesht y chuirrey, as dy jir eh rhyt, Cur raad da'n  dooinney shoh; as dy jean oo toshiaght lesh nearey dy ghoaill y stoyl s'inshley.
\v 10 Agh tra vees oo cuirt, immee, as soie sheese er y stoyl s'inshley; tra hig eshyn  ren dty chuirrey, dy vod eh gra rhyt, Charrey, gow seose ny syrjey: eisht bee ooashley  ayd ayns yn enish ocsyn ta nyn soie ec bee mayrt:
\v 11 Son quoi-erbee ta dy hoiaghey eh-hene seose, bee eh er ny injillaghey; as eshyn  ta dy injillaghey eh-hene, bee eh er ny hoiaghey seose.
\v 12 Eisht dooyrt eh rishyn ren y chuirrey eh, Tra t'ou jannoo jinnair ny shibber,  ny cuir dty chaarjyn, ny dty vraaraghyn, ny dty gheiney-mooinjerey, ny dty naboonyn  berchagh; er-aggle dy jean adsyn oo y chuirrey reesht, as dy bee lhiassaghey er ny  yannoo dhyt.
\v 13 Agh tra t'ou jannoo cuirraghyn, eie er ny boghtyn, ny baccee, ny croobee, as ny  doail:
\v 14 As bee oo bannit; son cha vod adsyn cooilleeney 'chur dhyt: son bee oo cooilleenit  ec irree-reesht y chloan chairagh.
\v 15 As tra cheayll fer jeusyn va nyn soie ec bee marish ny goan shoh, dooyrt eh rish,  Bannit ta eshyn ee-ys arran ayns reeriaght Yee.
\v 16 Eisht dooyrt eh rish, Ren dooinney dy row shibber vooar, as chuir eh ymmodee:
\v 17 As hug eh magh e harvaant ec traa shibberagh dy ghra rish ny goaldee, Tar-jee,  son ta dy chooilley nhee nish aarloo.
\v 18 As ren ad ooilley toshiaght lesh un aigney dy yannoo leshtalyn. Dooyrt y chied  er, Ta mee er chionnaghey peesh dy halloo, as shegin dou goll dy yeeaghyn er: guee-ym  ort, jean my leshtal.
\v 19 As dooyrt fer elley, Ta mee er chionnaghey queig chubbil dy ghew, as ta mee goll  dy phowal ad: ta mee guee ort jean my leshtal.
\v 20 As dooyrt fer elley, Ta mee er phoosey ben, as er-y-fa shen cha voddym cheet.
\v 21 Myr shen haink y charvaant cheddin, as hoilshee eh da e hiarn ny reddyn shoh. Eisht  va mainshter y thie jymmoosagh, as dooyrt eh rish e harvaant, Gow magh dy tappee  gys straidyn as raaidyn yn ard-valley, as cur lhiat stiagh ayns shoh ny boghtyn,  as ny baccee, as ny croobee, as ny doail:
\v 22 As dooyrt y charvaant, Hiarn, te jeant myr t'ou er harey, as foast ta room.
\v 23 As dooyrt y chiarn rish y charvaant, Gow magh gys ny raaidyn mooarey as ny cleigh,  as guee orroo dy heet stiagh, dy vod my hie ve er ny lhieeney.
\v 24 Son ta mee gra riu, nagh jean fer jeh ny deiney va cuirt, blashtyn jeh my hibber,
\v 25 As hie earrooyn mooarey dy leih marish: as hyndaa eh, as dooyrt eh roo,
\v 26 My hig dooinney erbee hym's, as nagh vel graih sloo echey er e ayr as e voir, as  e ven, as e chloan, as e vraaraghyn, as e hayraghyn, dy jarroo, as er e vioys hene  (na orrym's) cha vod eh dy firrinagh gynsaghey voym's.
\v 27 As quoi-erbee nagh vel gymmyrkey e chrosh, as cheet geiyrt orrym's, cha vod eh  ve ny eiyrtyssagh dooys.
\v 28 Quoi jiuish ta kiarail toor y hroggal, nagh vel soie sheese hoshiaght, as coontey  yn cost, vel wheesh echey as ver mullagh er?
\v 29 Er-aggle erreish da yn undin y boiaghey, as nagh vel yn fort echey dy chur kione  er, dy jean ooilley nee fakin eh toshiaght dy chraidey mysh,
\v 30 Gra, Ren y dooinney shoh toshiaght dy vuildal, as cha row fort echey kione y cur  er e obbyr.
\v 31 Ny cre'n ree ragh dy yannoo caggey noi ree elley, nagh soiagh sheese hoshiaght  dy ghoaill coyrle, vel eh son goll magh lesh jeih thousaneyn ny whail echeysyn ta  cheet n'oi lesh feed thousane?
\v 32 Er-nonney, choud as ta'n ree elley foddey veih, t'eh cur chaghteraght huggey, as  chebbal conaantyn shee.
\v 33 Myr shen myrgeddin quoi-erbee jiuish, nagh vel treigeil ooilley ny t'echey, cha  vod eh ve ny eiyrtyssagh dooys.
\v 34 Ta sollan mie: agh my ta'n sollan er choayl e vlass, kys hig e vree ayn reesht?
\v 35 Cha vel ymmyd ayn son y thalloo, ny foast son y torran; agh ta deiney dy cheau  magh eh. Eshyn ta cleayshyn echey dy chlashtyn, lhig da clashtyn.

\c 15
\p
\v 1 Eisht haink er-gerrey da ooilley ny publicanee as ny peccee dy eaishtagh; rish.
\v 2 As ren ny Phariseeyn as ny scrudeyryn tallagh, gra, Ta'n dooinney shoh goaill rish  peccee, as gee maroo.
\v 3 as loayr eh yn coraa-dorraghey shoh roo, gra,
\v 4 Quoi yn dooinney ny mast' euish ta keead keyrrey echey, as coayl unnane jeu nagh  vel eh faagail yn chiare-feed as yn nuy jeig ayns yn aasagh, as goll dy hirrey yn  cheyrrey chailjey, derrey t'eh dy gheddyn ee?
\v 5 As tra t'eh er gheddyn ee, t'eh dy choyrt ee er e gheayltyn, goaill boggey.
\v 6 As tra t'eh cheet thie, t'eh geamagh er e chaarjyn as e naboonyn cooidjagh, as gra  roo, Gow-Jee boggey marym, son ta mee er gheddyn my cheyrrey va caillit.
\v 7 Ta mee gra riu, dy bee boggey myrgeddin ayns niau, jeh un pheccagh ta goaill arrys,  ny smoo na jeh kiare-feed as nuy persoonyn jeig cairagh, nagh vel feme arrys.
\v 8 Ny cre'n ven ta jeih peeshyn dy argid eck, as ee dy choayl un pheesh, nagh vel  ee foaddey cainle, as sceabey yn thie, as shirrey dy kiaralagh, derrey t'ee dy gheddyn  eh?
\v 9 As tra t'ee er gheddyn eh, t'ee geamagh er e caarjyn as e naboonyn cooidjagh, gra,  Gow-jee boggey marym, son ta mee er gheddyn yn pheesh ren mee y choayl.
\v 10 Myrgeddin ta mee gra riu, dy vel boggey ayns fenish ainleyn Yee jeh un pheccagh  ta goaill arrys.
\v 11 As dooyrt eh, Va daa vac ec dooinney dy row:
\v 12 A s dooyrt y fer saa rish e ayr, Ayr, cur dooys yn ayrn dy chooid ta my chour.   As rheynn eh e eh chooid orroo.
\v 13 As laghyn ny lurg shen, hymsee yn mac saa ooilley cooidjagh as ghow eh jurnah gys  cheer foddey, as ayns shen hug eh jummal er e chooid liorish baghey rouanagh.
\v 14 As tra va ooilley baarit echey, dirree genney vooar ayns y cheer shen; as ren eh  toshiaght dy ve ayns feme.
\v 15 As hie eh as daill eh eh-hene rish cummaltagh jeh'n cheer shen; as hug eshyn eh  magh gys ny magheryn echey dy ve son bochilley muickey.
\v 16 As by-vian lesh e volg y lhieeney lesh ny bleaystyn va ny muckyn dy ee: as cha  row dooinney erbee hug cooney da.
\v 17 As tra v'eh er jeet huggey hene, dooyrt eh, Nagh nhimmey sharvaant failt t'ec my  ayr ta nyn saie arran oc, as fooilliagh, as ta mish goll mow laccal beaghey!
\v 18 Trog-ym orrym, as hem roym gys my ayr, as jir-ym rish, Ayr, ta mee er n'yannoo  peccah noi niau, as kiongoyrt rhyt's,
\v 19 As cha vel mee ny-sodjey feeu dy ve enmyssit dty vac: dell rhym myr
\v 19 rish fer jeh dty harvaantyn sailt.
\v 20 As hrog eh er, as haink eh gys e ayr. Agh tra v'eh foast foddey veih, honnick e  ayr eh, as va chymmey echey er, as roie eh, as ghow eh eh ayns e roihaghyn as phaag  eh eh.
\v 21 As dooyrt y mac rish, Ayr, ta mee er n'yannoo peccah noi niau, as ayns dty hilley's,  as cha vel mee ny-sodjey feeu dy ve enmyssit dty vac.
\v 22 Agh dooyrt yn ayr rish e harvaantyn, Cur-jee lhieu magh yn coamrey share, as cur-jee  er eh, as cur-jee fainey er e laue, as braagyn er e chassyn.
\v 23 As cur-jee lhieu ayns shoh yn lheiy beiyht, as marr-jee eh; as lhig dooin gee as  ve gennal.
\v 24 Son v'eh shoh my vac marroo, as t'eh bio reesht; v'eh caillit, as t'eh er ny gheddyn  reesht. As ren ad toshiaght dy yannoo gien mie.
\v 25 Nish va'n mac shinney mooie 'sy vagher: as tra haink eh er-gerrey da'n thie, cheayll  eh kiaulleeaght as daunsin.
\v 26 As deie eh er fer jeh'n vooinjer, as denee eh cre son va shoh.
\v 27 As dooyrt eh rish, Ta dty vraar er jeet thie; as ta dty ayr er varroo yn lheiy  beiyht, er-yn-oyr dy vel eh er jeet thie huggey slane follan.
\v 28 As v'eh feer chorree, as cha baillish goll stiagh: shen-y-fa haink e ayr magh,  as vreag eh eh.
\v 29 As dreggyr eshyn, as dooyrt eh rish e ayr, Cur-my-ner, ta mish rish whilleen blein  shen ayns dty hirveish, chamoo ren mee rieau noi dty aigney, as foast cha dug oo  dou rieau wheesh mannan, dy yannoo gien marish my gheiney-mooinjerey:
\v 30 Agh cha leah as v'eh shoh dty vac er jeet, ta er vaarail dty chooid er streebeeyn  t'ou er varroo er e hon yn lheiy beiyht.
\v 31 As dooyrt eh rish, Vac, t'ou er ny ve kinjagh marym, as lhiat's ooilley ny t'aym.
\v 32 Ve cooie dooin ve gennal, as boggey y ghoaill: son v'eh shoh dty vraar marroo as  t'eh bio reesht: v'eh caillit, as t'eh er ny gheddyn.

\c 16
\p
\v 1 AS dooyrt eh myrgeddin rish e ostyllyn, Va dooinney berchagh dy row as stiurt echey,  va er ny chassid huggey son jummal e chooid.
\v 2 As deie eh er, as dooyrt eh rish, Kys dy vel mee clashtyn shoh jeed? cur coontey  jeh dty stiurtys: son cha vod oo ve ny sodjey dty stiurt,
\v 3 Eisht dooyrt y stiurt rish hene, Cre nee'm? son ta my hiarn goaill y stiurtys voym:  cha voddym reurey, as dy huill ny dhieyn ta nearey orrym.
\v 4 Shoh ta mee kiarail dy yannoo tra chaill-ym y stiurtys, dy vod paart jeu goaill  mee stiagh ayns ny thieyn oc.
\v 5 Er shoh deie eh orroosyn ooilley v'ayns lhiastynys da e hiarn, as dooyrt eh rish  y chied er, Cre-woad t'ou uss dy lhiastyn dy my hiarn?
\v 6 As dooyrt eh, Keead towse dy ooil As dooyrt eh rish, Gow dty lioar, as soie sheese-dy  tappee, as scrieu jeih as da-eed.
\v 7 As doogrt eh rish fer elley, As cre-woad t'ou uss dy lhiastyn? As dooyrt eh, Keead  owse dy churnaght. As dooyrt eh rish,Gow dty lioar as scrieu kiare-feed.
\v 8 As voyll y chiarn y stiurt neu-chairagh, er-y-fa dy row eh er n'yannoo  dy creeney:  son ta cloan y theihll shoh ayns nyn sheeloghe ny s'creeney na cloan y toilshey.
\v 9 As ta mee gra riu, Jean-jee diu hene caarjyn liorish y mammon molteyragh; tra nee  shiu failleil dy vod ad shiu y ghoaill stiagh gys ny ynnydyn vaghee dy bragh farraghtyn.
\v 10 Eshyn ta ynrick ayns yn nhee s'fardalee, t'eh ynrick myrgeddin ayns mooarane: as  eshyn ta neu-charragh ayns y nhee s'fadalee, t'eh neu-chairagh myrgeddin ayns mooarane.
\v 11 Mannagh vel shiu er-y-fa shen er ve ynrick ayns y mammon molteyragh, quoi ver yn  verchys firrinagh fo nyn gurrym?
\v 12 As mannagh vel shiu er ve firrinagh ayns ny ta lesh dooinney elley, quoi ver diu  ny vees lhieu hene?
\v 13 Cha vod sharvaant erbee daa vainshter y hirveish: son eddyr ver eh feoh da'n  derrey yeh as graih da'n jeh elley; er nonney cummee eh gys y derrey yeh, as soie-ee  eh beg jeh'n jeh elley. Cha vod shiu Jee as mammon y hirveish.
\v 14 As cheayll ny Phariseeyn myrgeddin va sayntoilagh, ooilley ny reddyn shoh: as ren  ad gannidys er.
\v 15 As dooyrt eh roo, Shiuish yn vooinjer ta dy heyrey shiu hene kiongoyrt rish deiney:  agh ta fys ec Jee er ny creeaghyn eu: son ta shen ta dy mooar soit jeh mastey deiney,  feohdoil ayns shilley Yee.
\v 16 Va'n leigh as ny phadeyryn derrey Ean: er-dyn traa shen, ta reeriaght Yee er ny  phreacheil, as ta dy chooilley ghooinney chionney stiagh huggey.
\v 17 Agh te ny sassey da'n aer as da'n thalloo dy herraghtyn, na da un floag jeh'n leigh  dy ailleil.
\v 18 Quoi-erbee scarrys rish e ven, as phoosys ben elley, t'eh brishey poosey: as quoi-erbee  phoosys ish ta scarrit veih e sheshey, t'eh brishey poosey.
\v 19 Va dooinney berchagh dy row va coamrit ayns gorrym-jiarg, as sheeidey, as farrail  dy soaillagh dy chooilley laa.
\v 20 As va boght dy row va enmyssit Lazarus, va ny lhie ec y ghiat echey lane dy hingyn,
\v 21 As geearree dy ve jeant magh lesh y vrooillagh va tuittym jeh boayrd y dooinney  berchagh: agh haink ny eer moddee as sliee ad ny chingyn echey.
\v 22 As haink eh gy-kione, dy dooar y dooinney boght baase, as dy dug dy ainleyn lhieu  eh gys oghrish Abraham: hooar y dooinney berchagh myrgeddin baase, as v'eh er ny  oanluckey.
\v 23 As ayns niurin, raad v'eh er ny horchaghey, hrog eh seose e hooillyn, as honnick  eh Abraham foddey veih, as Lazarus ayns e oghrish.
\v 24 As deie eh as dooyrt eh, Ayr Abraham, jean myghin orrym, as cur Lazarus, dy vod  eh baare e vair y hummey ayns ushtey, as my hengey y eayraghey; son ta mee er my  horchaghey ayns y lossey shoh.
\v 25 Agh dooyrt Abrabam, Vac, cooinee uss ayns earish dty vea dy row ayd's dy chooilley  nhee mie, as myrgeddin ec Lazarus cha row monney agh seaghyn: agh nish t'eshyn er  ny gherjaghey, as t'ou uss er dty horchaghey,
\v 26 As marish shoh ooilley, ta eddyr shinyn as shiuish diunid vooar soit: myr shen  adsyn ta aignagh dy gholl yeih shoh hiuish, cha vod ad; chamoo oddys adsyn cheet  hooinyn bailliu cheet veih shen.
\v 27 Eisht dooyrt eh, Ta mee guee ort er-y-fa shen, ayr, dy choyrt eh gys thie my ayrey:
\v 28 Son ta queig braaraghyn aym; dy vod eh feanish y ymmyrkey daue, nagh jig adsyn  myrgeddin gys y boayl shoh dy horchagh.
\v 29 Dooyrt Abraham rish, Ta Moses as ny phadeyryn oc; lhig daue clashtyn adsyn.
\v 30 As dooyrt eh, Cha nee, O ayr Abraham: agh dy ragh chaghter huc veih ny merriu,  ghoghe ad arrys.
\v 31 As dooyrt eh rish, Mannagh der ad geill da Moses as ny phadeyryn, cha greidjagh  ad, ga dy n'irragh fer veih ny merriu.

\c 17
\p
\v 1 Eisht dooyrt eh rish e ostyllyn, Cha  vod eh ve, agh dy bee oyryn peccah ayn: agh  smerg dasyn liorish hig ad.
\v 2 Veagh eh ny bare dasyn clagh-wyllin ve croghit mysh e wannal, as eh dy ve baiht  ayns y cheayn, na eh dy hayrn gys peccah unnane jeh'n vooinjer veggey shoh.
\v 3 Cur-jee twoaie diu hene: My nee dty vraar aggair dhyt, cur oghsan da; us my ghoys  eh arrys, leih da.
\v 4 As my nee eh peccah dt'oi shiaght keayrtyn 'sy laa, as shiaght keayrtyn 'sy laa  chyndaa reesht hood as gra, Ta mee goaill arrys; te ort leih da.
\v 5 As dooyrt ny ostyllyn rish y Chiarn, Bishee yn credjue ainyn.
\v 6 As dooyrt y Chiarn, Dy beagh credjue eu myr grine dy rass mustard, oddagh shiu gra  rish y billey-sycamine shoh, Bee er dty hayrn ass ny fraueyn, as bee er dty hoiaghey  ayns y cheayn; as yinnagh eh biallys diu.
\v 7 Agh quoi eu ta sharvaant echey traaue, ny bochillagh ollagh, jirrys rish chelleeragh,  tra vees eh er jeet veih'n vagher, Immee as soie gys y voayrd?
\v 8 As nagh jir hoshiaght rish, Fow aarloo my hibber, as kiartee oo hene dy hirveish  orrym's, derrey vee'm erreish gee as giu, us ny lurg shen nee uss gee as giu?
\v 9 Vel booise er da'n charvaant shen, Son jannoo myr v'eh oardit? Er-lhiam nagh vel.
\v 10 Myr shen neesht shiuish tra vees shiu er n'yannoo ooilley ny t'er ny harey diu,  abbyr jee. She sharvaantyn neu-frioosagh shin: ta shin er n'yannoo ynrycan ny va  orrin dy yannoo.
\v 11 As haink eh gy-kione, myr v'eh er e vurnah gys Jerusalem, dy jimmee eh trooid  mean Samaria as Galilee.
\v 12 As myr v'eh goll stiagh ayns balley dy row, haink ny whail jeih deiney va nyn louranee,  as hass ad foddey veih:
\v 13 As hrog ad seose nyn goraa, as dooyrt ad, Yeesey, Vainshter, jean myghin orrin.
\v 14 As tra v'eh er jeeaghyn orroo, dooyrt eh roo, Immee-jee as jeeagh-jee shiu hene  da ny saggyrtyn. As haink eh gy-kione, myr v'ad goll, dy row ad er nyn ghlenney.
\v 15 As hyndaa fer jeu back, tra honnick eh dy row eh er ny laanaghey, as lesh ard choraa  hug eh moylley da Jee,
\v 16 As huitt eh sheese er e eddin ec ny cassyn echey, cur booise da: as v'eh ny Samaritan.
\v 17 As dreggyr Yeesey, gra, Nagh row jeih er ny ghlenney? agh cre vel yn nuy?
\v 18 Cha vel er nyn gheddyn t'er jyndaa dy chur gloyr da Jee, agh yn ynrycan joarree  shoh.
\v 19 As dooyrt eh rish, Irree, immee royd; ta dty chredjue er dty laanaghey.
\v 20 As tra denee ny Phariseeyn jeh, cre'n traa harragh reeriaght Yee? dreggyt eh  ad, gra, Cha jig reeriaght Yee lesh stayd chronnal.
\v 21 Chamoo jir ad, Jeeagh shoh, ny jeeagh shid: son cur-my-ner, ta reeriaght Yee  cheu-sthie  jeu.
\v 22 As dooyrt eh rish e ostyllyn, Hig y traa dy bee shiu aignagh dy akin unnane jeh  laghyn Mac y dooinney, as cha vaik shiu eh.
\v 23 As jir ad riu, jeeagh-jee ayns shoh, as jeeagh-jee ayns shid: ny roie-jee geiyrt  orroo, as ny lhian-jee roo.
\v 24 Son myr ta'n tendreil soilshean veih ard dy ard fo yn aer: myr shen myrgeddin vees  Mac y dooinney ayns y laa echeysyn.
\v 25 Agh hoshiaght shegin da ymmodee seaghyn y hurranse, as ve beg soit jeh liorish  y sheeloghe shoh.
\v 26 As myr ve rish lhing Noe, shen myr vees eh neesht ayns laghyn Mac y dooinney.
\v 27 V'ad gee, v'ad giu, v'ad poosey, v'ad er nyn goyrt ayns poosey, derrey'n laa hie  Noe stiagh ayns yn arg: as haink y thooilley as vaih eh ad ooilley.
\v 28 As er yn aght cheddin myr ve ayns laghyn Lot, v'ad gee, v'ad giu v'ad kionnaghey,  v'ad creck, v'ad soiaghey biljyn, v'ad troggal thieyn:
\v 29 Agh er yn eer laa hie Lot magh ass Sodom, gheayrt neose orroo aile as brimstone  veih niau, as ren eh ad ooilley y stroie:
\v 30 Eer er yn aght cheddin vees eh er y laa vees yn Mac dooinney er ny hoilshaghey.
\v 31 Ayns y laa shen, eshyn vees er mullagh y thie, as e chooid sthie, ny lhig da cheet  neose dy chur lesh eh: as eshyn ta ayns y vagher, ny lhig dasyn myrgeddin chyndaa  back
\v 32 Cooinee-jee er ben Lot.
\v 33 Quoi-erbee ta shirrey e vioys y hauail caillee eh eh: as quoi-erbee nee e vioys  y choayl, saue-ee eh eh.
\v 34 Ta mee ginsh diu, ayns yn oie shen dy bee daa ghooinney ayns un lhiabbee: as bee  yn derrey yeh goit, as y jeh elley faagit.
\v 35 Bee daa ven blieh cooidjagh, bee yn derrey yeh goit, as y jeh elley faagit.
\v 36 Bee daa ghooinney ayns y vagher; bee yn derrey yeh goit, as y jeh elley faagit.
\v 37 As dreggyr ad, as dooyrt ad rish, C'raad, Hiarn? As dooyrt eshyn roo, Raad erbee  dy vel yn convayrt, shen-y-raad vees ny urlee er nyn jaglym cooidjagh.

\c 18
\p
\v 1 Aa loayr eh coraa-dorraghey roo, dy lhisagh deiney kinjagh padjer y ghoaill, as gyn  ad y ve lhiastey;
\v 2 Gra, Va ayns ard-valley dy row briw nagh row ayns aggle roish Jee, ny soiaghey jeh  deiney.
\v 3 As va ben-treoghe ayns yn ard-valley cheddin, haink huggey, gra, Jean cairys dou  er my noid.
\v 4 As son tammylt cha dug eh geill jee: agh ny lurg shen dooyrt eh rish hene, Ga nagh  vel mee goaill aggle roish Jee, ny jannoo soiaghey jeh dooinney:
\v 5 Ny-yeih er-y-fa dy vel y ven-treoghe shoh dy my voirey, ver-ym cairys jee, er-aggle  liorish cheet cha kinjagh dy jean ee skee jee'm.
\v 6 As dooyrt y Chiarn, Clasht-jee cre ta'n briw neu-chairagh dy ghra.
\v 7 As nagh jean Jee cooilleeney ass lieh e chloan reiht hene, ta geamagh huggey oie  as laa, ga dy vel eh foddey lhiggey shaghey?
\v 8 Ta mee ginsh diu dy jean eh dy tappee goaill cooilleeney er nyn son. Ny-yeih tra  hig Mac y dooinney, vow eh credjue er y thalloo?
\v 9 As loayr eh yn coraa-dorraghey shoh rish shiartanse va treishteil ayndoo hene dy  row ad cairagh, agh soiaghey beg jeh feallagh elley:
\v 10 Hie daa ghooinney seose gys y chiamble dy ghoaill padjer; va'n derrey yeh ny Pharisee,  as y jeh elley ny Phublican.
\v 11 Hass y Pharisee as ghow eh padjer myr shoh rish hene, Yee, ta mee cur booise dhyt,  nagh vel mish myr deiney elley, tranlaasee, neu-chairagh, brishey-poosey, ny foast  myr y publican shoh.
\v 12 Ta mee trostey daa cheayrt 'sy chiaghtin, ta mee cur jaghee jeh ooilley ny t'ayns  my chummal.
\v 13 As hass y publican foddey veih, as cha b'lhoys da wheesh as e hooillyn y hroggal  seose gys niau, agh woaill eh er e chleeau, gra, Dy row Jee myghinagh dooys ta my  ghooinney peccoil.
\v 14 Ta mee ginsh diu, dy jagh y dooinney shoh sheese gys e hie er ny heyrey roish y  jeh elley: son bee dy chooilley er ta dy hoiaghey eh-hene seose er ny injillaghey  as bee eshyn ta dy injillaghey eh-hene, er ny hoiaghey seose.
\v 15 As hug ad lhieu huggey myrgeddin cloan aegey, dy ventyn roo: agh tra honnick e  ostyllyn shoh, hooar ad foill.
\v 16 Agh deie Yeesey orroo huggey, as dooyrt eh, Lhig-jee da ny paitchyn cheet hym's,  as ny jean-jee ad y lhiettal: son jeh nyn lheid ta reeriaght Yee.
\v 17 Dy firrinagh ta mee gra riu, Quoi-erbee nagh jean goaill-rish reeriaght Yee myr  lhiannoo beg, cha jed eh er aght erbee stiagh ayn.
\v 18 As denee fer-reill dy row jeh, gra, Vainshter vie, cre t'orrym dy yannoo dy vod  eiraght y ve aym ayns y vea veayn?
\v 19 As dooyrt Yeesey rish, Cre'n-fa t'ou genmys mish mie? cha vel ayn ny ta mie, agh  unnane, ynrycan Jee.
\v 20 Shione dhyt ny annaghyn, Ny jean poosey y vrishey, Ny jean dunverys, Ny jean geid,  Ny jean feanish foalsey y ymmyrkey, Cur arrym da dty ayr as da dty voir.
\v 21 As dooyrt eh, Ooilley shoh ta mee er vreayll veih my aegid.
\v 22 Nish tra cheayll Yeesey shoh, dooyrt eh rish, Ta foast ort un red y yannoo: creck  as rheynn ooilley ny t'ayd er ny boghtyn, as bee berchys ayd ayns niau: as tar, as  eiyr orrym's.
\v 23 As tra cheayll eh shoh, daase eh feer trimshagh, son v'eh feer verchagh.
\v 24 As tra honnick Yeesey dy row eh feer trimshagh, dooyrt eh, Cre cha doillee as te  dauesyn ta berchys oc, goll stiagh ayns reeriaght Yee!
\v 25 Son te ny sassey da camel goll trooid croae snaidey, na da dooinney berchagh dy  gholl stiagh ayns reeriaght Yee.
\v 26 As dooyrt adsyn cheayll eh, Quoi eisht oddys v'er ny hauail?
\v 27 As dooyrt eh, Ta ny reddyn shoh neu phossible da deiney, agh t'ad possible da Jee.
\v 28 Eisht dooyrt Peddyr, Cur-my-ner, ta shinyn er dreigeil ooilley, as er n'eiyrt ort's.
\v 29 As dooyrt eh roo, Dy firrinagh ta mee gra riu, Nagh vel dooinney erbee t'er dreigeil  thie, ny ayr ny moir, ny braaraghyn, ny ben, ny cloan, er graih reeriaght Yee,
\v 30 Nagh vow ymmodee fillee smoo 'sy traa t'ayn nish, as ayns y theihll ta ry-heet  yn vea dy bragh farraghtyn.
\v 31 Eisht ghow eh huggey yn daa ostyl yeig, as dooyrt eh roo, Cur-my-ner ta shin  goll seose gys Jerusalem, as bee dy chooilley nhee ta scruit liorish ny phadeyryn,  my chione yn Mac dooinney, er ny chooilleeney.
\v 32 Son bee eh er ny vrah gys ny Ashoonee, as nee ad craidey mysh, as dellal dy roonagh  rish, as ceau shellaghyn er;
\v 33 As scuitchee ad eh, as ver ad eh gy baase; as y trass laa nee eh girree reesht.
\v 34 As cha hoig ad veg jeh ny reddyn va fys oc er ny reddyn va loayrit.
\v 35 As haink eh gy-kione, tra v'eh er jeet er gerrey da Jericho, dy row dooinney  doal dy row ny hoie rish lhiattee yn raad, shirrey jeirk.
\v 36 As tra cheayll eh yn pobble goll shaghey, denee eh cre v'ayn.
\v 37 As dinsh ad da, dy row Yeesey dy Nazateth goll shaghey.
\v 38 As dyllee eh, gra, Yeesey, vac Ghavid, jean myghin orrym.
\v 39 As hug y vooinjer hie roish oghsan da dy ve ny-host: agh dyllee eshyn wheesh shen  smoo, Vac Ghavid, jean myghin orrym.
\v 40 As hass Yeesey, as doardee eh yn dooinney dy ve er ny choyrt lesh huggey: as tra  v'eh er jeet er-gerrey, denee eh jeh,
\v 41 Gra, Cre bailt mee dy yannoo er dy hon? As dooyrt eh, Hiarn, dy voddym my hoilshey  y gheddyn.
\v 42 As doogrt Yeesey rish, Dty hoilshey dy row ayd: ta dty chredjue er dty hauail.
\v 43 As chelleeragh hooar eh e hoilshey, as deiyr eh er, cur gloyr da Jee: ooilley yn  pobble, tra honnick ad eh, hug ad moylley da Jee.

\c 19
\p
\v 1 As hie Yeesey stiagh, as jimmee eh trooid  Jericho.
\v 2 As cur-my-ner, va dooinney va enmyssit Zaccheus, va ny ard-ghooinney mastey ny publicanee,  as v'eh berchagh.
\v 3 As v'eh shirrey Yeesey y akin quoi v'eh, as cha dod eh kyndagh rish y pobble, son  v'eh ny ghooinney giare.
\v 4 As roie eh roish, as hie eh seose er billey-sycamore dy gheddyn shilley jeh; son  v'eh dy gholl shaghey yn raad shen.
\v 5 As tra va Yeesey er jeet gys yn ynnyd, yeeagh eh seose, as honnick eh eh, as dooyrt  eh rish, Zaccheus, jean siyr, as tar neose; son jiu ta mish dy ghoaill aght ec dty  hie.
\v 6 As ren eh siyr, as haink eh neose, as hug eh oltaghey-bea gennal da.
\v 7 As tra honnick ad shoh, v'ad ooilley jymmoosagh, gra, Dy row eh er gholl stiagh  dy ee as dy iu marish dooinney dy ghrogh vea.
\v 8 As hass Zaccheus magh, as dooyrt eh rish y Chiarn, Cur-my-ner, Hiarn, yn derrey  lieh jeh my chooid ta mee dy choyrt da ny boghtyn: as my ta mee er ghoaill red erbee  dy molteyragh veih dooinney erbee, ta mee jannoo lhiassaghey kiare-filley da.
\v 9 As dooyrt Yeesey rish, Jiu ta saualtys er jeet gys y thie shoh, ayns wheesh as dy  vel eshyn myrgeddin ny vac da Abraham.
\v 10 Son ta Mac y dooinney er jeet dy hirrey as dy hauail shen ny va caillit.
\v 11 As erreish daue shoh y chlahtyn, hie eh ny sodjey er e hoshiaght, as loayr eh coraa-dorraghey  er-y-fa dy row eh er-gerrey da Jerusalem, as liorish dy row ad smooinaghtyn dy beagh  reeriaght Yee dy gerrit er ny hoilshaghey:
\v 12 Dooyrt eh er-y-fa shen, Hie dooinney ooasle dy row gys cheer foddey, dy gheddyn  da hene reeriaght, as dy heet back reesht.
\v 13 As deie eh er ny jeih sharvaantyn echey, as livrey eh daue jeih puint, as dooyrt  eh roo, Jean-jee dellal derrey hig-ym.
\v 14 Agh dirree yn theay shen magh n'oi as hug ad chaghteraght geiyrt er, gra, Cha naill-lhieu  yn dooinney shoh dy reill harrin.
\v 15 As haink eh gy-kione, tra v'eh er jeet reesht, erreish da yn reeriaght y gheddyn,  dy doardee eh ny sharvaantyn shen dy ve eit huggey, daue v'eh er choyrt yn argid,  dy gheddyn fys cre-woad va dy chooilley ghooinney er chosney liorish e ghellal.
\v 16 Eisht haink y chied er, gra, Hiarn, ta dty phunt er chosney jeih puint.
\v 17 As dooyrt eh rish, S'mie shen, harvaant vie: er-yn-oyr dy vel oo er ve firrinagh  ayns red feer fardalagh, gow uss yn reill er jeih ard-valjyn.
\v 18 As haink yn nah er, gra, Hiarn, ta dty phunt er chosney queig puint.
\v 19 As dooyrt eh myrgeddin rishyn, Gow uss yn reill neesht er queig ard-valjyn.
\v 20 As haink fer elley, gra, Hiarn, cur-my ner, shoh dty phunt, t'er ny ve aym's tashtit  ayns naptin:
\v 21 Son va mee ayns aggle royd, er-y-fa dy nee dooinney creoi oo: t'ou troggal shen  nagh dug oo sheese, as buinn shen nagh ren oo cuirr.
\v 22 As dooyrt eh rish, Ass dty veeal hene nee'm oo y vriwnys, uss ghrogh harvaant,  Va fys ayd dy row mee my ghooinney creoi, troggal shen nagh dug mee sheese, as buinn  shen nagh chuirr mee:
\v 23 Cre'n-fa nagh dug oo my argid magh er use, tra harrin thie, dy voddin v'er droggal  my chooid hene lesh bishaghey.
\v 24 As dooyrt eh roosyn,va kionfenish Gow-jee yn punt voishyn as cur-jee eh da fer  ny jeih puint.
\v 25 (As dooyrt ad rish, Hiarn, ta jeih puint echey shen.)
\v 26 Son ta mee gra riu, Da dy chooilley unnane ta echey, vees er ny choyrt, as eshyn  nagh vel echey, bee shen hene ny ta echey er ny ghoaill veih.
\v 27 Agh ad shen my noidyn nagh bailliu mish dy reill harrystoo, cur-jee lhieu ad ayns  shoh, as cur-jee ad gy-baase kiongoyrt rhym.
\v 28 As tra v'eh er ghra shoh, hie eh rhymboo, myr v'ad goll seose gys Jerusalem,
\v 29 As haink eh gy-kione, tra v'ad er jeet er-gerrey da Bethphage as Bethany, ec y  chronk va enmyssit cronk ny oliveyn, dy dug eh jees jeh e ostyllyn er chaghteraght,
\v 30 Gra, Gow-jee gys y balley-beg ta rhymbiu; as tra hig shiu gys shen, yiow shiu lhiy  er-eistyr, er nagh ren rieau dooinney markiagh: feayshil-jee as cur-jee lhieu eh  gys shoh.
\v 31 As my enys dooinney erbee j'iu, Cre'n fa ta shiu dy eaysley eh? Shoh myr nee shiu  gra rish, Er-y-fa dy ve feme ec y Chiarn er.
\v 32 As hie ny chaghteryn rhymboo, as hooar ad eh myr v'eh er ghra roo.
\v 33 As myr v'ad feaysley yn lhiy, dooyrt y vooinjer by-liesh eh roo, Cre'n-fa ta shiu  feaysley yn lhiy?
\v 34 As dooyrt adsyn, Ta feme ec y Chiarn er.
\v 35 As hug ad lhieu eh gys Yeesey: as hilg ad nyn gharmadyn er y lhiy, as hug ad Yeesey  ny hoie orroo.
\v 36 As myr v'eh goll, skeayll ad nyn eaddagh er y raad.
\v 37 As tra v'eh er jeet er-gerrey, eer ec goll-sheese cronk ny oliveyn, ghow yn slane  sheshaght jeh e eiyrtyssee toshiaght dy ghoaill boggey, as dy chur moylley da Jee  lesh ard-choraa, son ooilley ny obbraghyn mirrillagh v'ad er n'akin,
\v 38 Gra, Bannit dy row yn Ree ta cheet ayns ennym y Chiarn: shee ayns niau, as gloyr  ayns yn yrjid.
\v 39 As dooyrt paart jeh ny Phariseeyn rish veih mastey yn pobble, Vainshter, cur oghsan  da dty eiyrtyssee.
\v 40 As dreggyr eshyn, as dooyrt eh roo, Ta mee ginsh diu, my chummagh ad shoh nyn jengey,  dy jinnagh ny eer claghyn troggal seose nyn goraa.
\v 41 As tra v'eh er jeet er-gerrey, yeeagh eh er yn ard-valley, as cheayn eh harrish.
\v 42 Gra, Dy beagh toiggal er ve ayd's, dy jarroo ayd's, ayns dty laa shoh hene, jeh  ny reddyn ta bentyn rish dty hee! agh nish t'ad follit veih dty hooillyn.
\v 43 Son hig ny laghyn ort, tra nee dty noidyn jeeg y yannoo mood, as soie-ee ad ad-hene  mygeayrt, as cruinnee ad oo stiagh er dy chooilley heu.
\v 44 As lhieggee ad oo kiart rish y thalloo, as dty chloan cheu-sthie jeed; as cha vaag  ad aynyd un chlagh er clagh elley: er-yn-oyr nagh dug oo tastey da'n earish haink  mish dy dty yeeaghyn.
\v 45 As hie eh stiagh ayns y chiamble, as ren eh toshiaght dy eiyrt magh yn vooinjer  va creck as kionnaghey ayn
\v 46 Gra roo, Te scruit, Ta my hie's thie yn phadjer: agh ta shiuish er n'yannoo eh  ny ooig dy vaarlee.
\v 47 As v'eh gynsagh ad gagh laa ayns y chiamble. Agh va ny ard-saggyrtyn, as ny scrudeyryn,  as leeideilee yn phobble shirrey eh y stroie,
\v 48 As cha row fys oc kys dy heet my geayrt-y-mysh; son va ooilley yn pobble feer aggindagh  er clashtyn eh.

\c 20
\p
\v 1 AS haink eh gy-kione er unnane jeh ny laghyn shen, myr v'eh gynsaghey  yn pobble ayns  y chiamble as preacheil y sushtal, dy ren ny ard-saggrtyn as ny scrudeyryn soiaghey  er, marish y chanstyr,
\v 2 As loayr ad rish, gra, Insh dooin, Cre'n phooar t'ayd dy yannoo ny reddyn shoh?  ny quoi eh hug y phooar shoh dhyt?
\v 3 As dreggyr eshyn as dooyrt eh roo, Fenyms jiuish myrgeddin un red; as freggyr-jee  mee:
\v 4 Bashtey Ean, nee veih niau ve, ny veih deiney?
\v 5 As loayr ad nyn mast' oc hene, gra, My jir mayd, Veih niau; jir eshyn, Cre'n-fa  eisht nagh chred shiu eh?
\v 6 Agh my jir mayd, Veih deiney; nee ooilley yn pobble nyn glaghey shin; son t'ad dy  shickyr credjal Ean dy ve ny adeyr.
\v 7 As dreggyr ad, nagh voddagh ad ginsh cre voish v'eh.
\v 8 As dooyrt Yeesey roo, Chamoo insh yms diuish cre'n phooar t'aym dy yannoo ny reddyn  shoh.
\v 9 Eisht hie eh er e hoshiaght dy loayrt rish y pobble yn coraa-dorraghey shoh: Va  dooinney dy row ren garey-feeyney y hoiaghey, as hoie eh eh rish, eirinnee, as hie  eh gys cheer foddey son choud shen dy hraa.
\v 10 As ec yn imbagh, hug eh fer-mooinjerey gys ny eirinnee, dy choyrt da jeh mess y  gharey-feeyney: agh woaill ny eirinnee eh, as hug ad eh ersooyl follym.
\v 11 As reesht hug eh fer-mooinjerey elley; as woaill ad eshyn myrgeddin, as ghell ad  dy scammyltagh rish, as hug ad eh ersooyl follym.
\v 12 As reesht hug eh yn trass; as vroo ad eshyn myrgeddin, as deiyr ad eh ersooyl.
\v 13 Eisht dooyrt chiarn y gharey-feeyney Cre nee'm? Ver-ym huc my vac graihagh foddee  dy der ad arrym da tra hee-ys ad eh.
\v 14 Agh tra honnick ny eirinnee eh, loayr ad eddyr ad-hene, gra, Shoh yn eirey: tar-jee,  lhig dooin eh y varroo, dy vod yn eiraght ve lhien hene.
\v 15 Myr shen cheau ad eh magh ass y gharey-feeyney, as varr ad eh. Cre nee Chiarn y  gharey-feeyney er-y-fa shen roo?
\v 16 Hig eh as stroie-ee eh ny eirinnee shoh, as ver eh yn garey-feeyney da feallagh  elley. As tra cheayll ad shen, dooyrt ad, Nar lhig eh Jee.
\v 17 As yeeagh eh orroo, as dooyrt eh, Cre shoh eisht ta scruit, Ta'n chlagh ren ny  masoonee y vee-lowal, er jeet dy ve yn ard-chlagh chorneilagh?
\v 18 Quoi-erbee huittys er y chlagh shen, hee eh er ny vroo: agh er quoi-erbee huittys  y chlagh shen, nee ee cha meen as joan jeh.
\v 19 As va ny ard-saggyrtyn as ny scrudeyryn ayns yn oor cheddin shirrey eh y ghoaill;  agh ghow ad aggle roish y pobble: son dennee ad dy row eh er loayrt yn coraa-dorraghey  shoh nyn noisyn.
\v 20 As va sooill oc er, as hug ad magh peeikearyn va dy lhiggey orroo dy ve deiney  cairagh, er-chee tayrtyn eh nyns e ghlare, as myr shen dy livrey eh gys pooar as  reill y chiannoort.
\v 21 As denee ad jeh, gra, Vainshter, ta fys ain dy vel oo loayrt as gynsaghey cairagh;  chamoo t'ou soiaghey jeh persoon erbee, agh gynsaghey raad Yee dy firrinagh
\v 22 Vel eh lowal dooin keesh y eeck da Cesar, mannagh vel?
\v 23 Agh dennee eh yn foalsaght oc, as dooyrt eh roo, Cre'n-fa ta shiu shirrey da my  ghoaill ayns ribbey?
\v 24 Jeeagh-jee dou ping: quoi ta'n jalloo as y scrieu t'er cowraghey? Dreggyr ad as  dooyrt ad, Cesar.
\v 25 As dooyrt eh roo, Eeck-jee er-y-fa shen da Cesar shen ny ta bentyn gys Cesar; as  da Jee shen ny ta bentyn gys Jee.
\v 26 As cha voddagh ad greme y ghoaill er e ghoan kiongoyrt rish y pobble: as ghow ad  yindys jeh'n ansoor echey, as chum ad nyn jengey.
\v 27 Eisht haink huggey shiartanse jeh ny Sadduceeyn (ta gobbal yn irree-seose-reesht  veih ny merriu) as denee ad jeh,
\v 28 Gra, Vainshter, ta Moses er scrieu dooin, My ta braar dooinney erbee geddyn baase,  as ben echey, as eh dy gheddyn baase gyn chloan, dy vel e vraar dy phoosey yn ven  echey, as dy hroggal seose sluight gys e vraar.
\v 29 Va er-y-fa shen shiaght braaraghyn: as hooar y braar shinney, tra v'eh er phoosey  ben, baase gyn chloan.
\v 30 As ghow yn nah vraar ee son ben, as hooar eshyn baase dyn chloan.
\v 31 As ghow yn trass ee: as er yn aght cheddin yn chiaght. As cha daag ad cloan, as  hooar ad baase.
\v 32 Er-jerrey ooilley hooar y ven ee hene baase myrgeddin.
\v 33 Ec yn irree-reesht er-y-fa shen, quoi jeu vees ee echey son ben? son v'ee ny ben  da'n chiaght.
\v 34 As dreggyr Yeesey as dooyrt eh roo, Ta cloan y theihll shoh poosey, as er nyn goyrt  ayns poosey:
\v 35 Agh adsyn vees coontit feeu jeh'n theihll shen, as jeh yn irree-reesht veih ny  merriu, cha vel ad poosey, ny er nyn goyrt ayns poosey.
\v 36 Chamoo oddys ad baase y gheddyn arragh; son t'ad corrym rish ny ainleyn, as nyn  gloan dy Yee, liorish dy vel ad cloan yn irree-seose reesht.
\v 37 Nish dy n'irree ny merriu, hoilshee Moses hene ec y thammag, tra t'eh genmys y  Chiarn, Jee Abraham, as Jee Isaac, as Jee Yacob.
\v 38 Son cha nee Jee ny merriu eh, agh Jee ny bioee: son ta ooilley bio huggeysyn.
\v 39 Eisht dreggyr shiartanse jeh ny scrudeyryn as doo~yt ad, Vainshter, t'ou er ghra  dy mie.
\v 40 As ny lurg shen cha by-lhoys daue question erbee sodjey y chur huggey.
\v 41 As dooyrt eh roo, Kys t'ad gra dy nee Creest mac Ghavid?
\v 42 As dy vel David eh hene ayns lioar ny psalmyn gra, Dooyrt y Chiarn rish my Hiarn's,  Soie uss er my laue yesh,
\v 43 Derrey ver-ym dty noidyn son stoyl dty choshey.
\v 44 Ta David er-y-fa shen genmys eh ny Hiarn, kys t'eh eisht yn mac echey?
\v 45 Eisht ayns clashtyn ooilley yn pobble, dooyrt eh rish e ostyllyn,
\v 46 Bee-jee er nyn dwoaie jeh ny scrudeyryn, ta geearree shooyll ayns coamraghyn liauyrey,  as shynney lhieu dy vannaghey daue ayns ny margaghyn, as ny stuill syrjey y ve oc  ayns kialteenyn, as ny ard ynnydn-soie ec cuirraghyn.
\v 47 T'ad cur-mow thieyn mraane-treoghe, as son scaa dy chraueeaght lhiggey orroo dy  ve mennick ayns padjer: ta briwnys strimmey nyn gour oc shoh.

\c 21
\p
\v 1 As yeeagh eh seose, as honnick eh ny berchee tilgey ny giootyn oc ayns kishtey yn  stoyr.
\v 2 As honnick eh myrgeddin ben voght treoghe dy row, tilgey ayn daa vite.
\v 3 As dooyrt eh, Ayns firrinys ta mee gra riu, dy vel y ven voght treoghe shoh er hilgey  ayn ny smoo na ad ooilley.
\v 4 Son t'ad shoh ooilley ayns nyn balchey er chur gys ourallyn Yee: agh t'eeish myr  s'boght ee, er choyrt ayn ooilley ny v'eck dy veaghey er.
\v 5 As myr va paart loayrt jeh'n chiamble, kys ve er ny hoiaghey magh lesh clagh yn  aalin, as giootyn, dooyrt eh,
\v 6 Son ny reddyn shoh ta shiu dy akin hig ny laghyn, tra nagh bee faagit un chlagh  er clagh elley nagh bee er ny lhieggal.
\v 7 As denee ad jeh, gra, Vainshter, agh cuin vees ny reddyn shoh? as cre vees yn cowrey  tra hig ny reddyn shoh gy-kione?
\v 8 As dooyrt eh, Cur-jee twoaie nagh bee shiu er nyn molley: son hig ymmodee ayns m'ennym's,  gra, Mish Creest; as ta'n traa tayrn er-gerrey: ny gow-jee shiuish er-y-fa shen geiyrt  orroo.
\v 9 Agh tra chlinnys shiu jeh caggaghyn as irree-magh, ny bee aggle erriu: son shegin  da ny reddyn shoh hoshiaght cheet gy-kione, agh cha bee yn jerrey foast.
\v 10 Eisht dooyrt eh roo, Nee ashoon girree-magh noi ashoon, as reeriaght noi reeriaght.
\v 11 As bee craaghyn-thallooin mooar ayns ymmodee ynnydyn, as gennaghyn, as crampyn,  as shillaghyn agglagh, as bee cowraghyn mooarey veih niau.
\v 12 Agh roish ooilley shoh gowee ad shiu, ss nee ad tranlaase erriu, as livrey ee ad  shiu seose gys quaiylyn, as gys pryssoonyn, as bee shiu er nyn goyrt fenish reeaghyn  as fir-reill er coontey yn ennym aym's
\v 13 As myr shoh hig shiuish dy ve son feanishyn dooys.
\v 14 Kiare-jee eh- er-y-fa shen ayns nyn gree, gyn shiu dy smooinaghtyn ro-laue cre  nee shiu y reggyrt.
\v 15 Son ver-yms diu beeal as creenaght, nagh bee ooilley nyn noidyn son loayrt ny shassoo  magh n'oi.
\v 16 As bee shiu er nyn mrah chammah liorish ayraghyn as moiraghyn, as braaragh yn as  deiney mooinjerey, as caarjyn; as ver ad er paart eu ve er nyn goyrt gy-baase.
\v 17 As ver yn ymmodee feoh diu er coontey yn ennym aym's.
\v 18 Agh cha jed wheesh reuaig jeh nyn ghing naardey.
\v 19 Fo ooilley nyn seaghyn cum-jee seose nyn gree.
\v 20 As tra hee shiu sheshaghtyn-caggee mygeayrt Jerusalem, eisht toig-jee dy vel y  traartys eck er-gerrey.
\v 21 Eisht lhig dauesyn ta ayns Judea, chea gys ny sleityn; as lhig dauesyn ta cheu-sthie  jee, cosney ass-jee; as ny lhig dauesyn ta mooie er y cheer cheet stiagh aynjee.
\v 22 Son t'ad shoh laghyn y chooilleeney, son jannoo mie dy chooilley nhee ta scruit.
\v 23 Agh smerg dauesyn ta torragh, as dauesyn ta cur keeagh ayns ny laghyn shen: son  bee trimshey mooar ayns y cheer, as corree noi yn pobble shoh.
\v 24 As tuittee ad er foyr y chliwe, as bee ad er nyn ghoaill ersooyl nyn gappeeyn gys  dy chooilley ashoon: as bee Jerusalem er ny stampey sheese liorish ny Ashoonee, derrey  vees traa ny Ashoonee er ny chooilleeney.
\v 25 As bee cowraghyn ayns y ghrian, as ayns ny rollageyn: as er y thalloo seaghyn er  ashoonyn, as angaish; yn faarkey, as ny tonnyn freaney;
\v 26 Creeaghyn deiney gannooinaghey lesh aggle, as lesh jeeaghyn jei ny reddyn ta ry  heet er y thalloo: son bee pooaraghyn yn aer er nyn graa.
\v 27 As eisht hee ad Mac y dooinney cheet ayns bodjal lesh pooar as ard-ghloyr.
\v 28 As tra ghoys ny reddyn shoh toshiaght dy heet gy-kione, eisht jeeagh-jee shiuish  seose, as trog-jee nyn ghing; son ta'n livrey-ys eu tayrn er-gerrey.
\v 29 As loayr eh roo coraa-dorraghey. Cur-jee my-ner yn billey-figgagh as ooilley ny  billjn;
\v 30 Tra t'ad nish cur magh duillagyn, ta shiu fakin as toiggal jiu hene, dy vel y sourey  er-gerrey.
\v 31 Myr shen shiuish neesht, tra hee shiu ny reddyn shoh cheet gy-kione, toig-jee dy  vel reeriaght Yee er-gerrey.
\v 32 Dy firrinagh ta mee gra riu, Nagh bee yn cheeloghe shoh ec kione, derrey vees ooilley  shoh er ny chooilleeney.
\v 33 Nee yn aer as yn ooir cherraghtyn, agh my ghoan's cha jean cherraghtyn.
\v 34 As cur-jee twoaie diu hene, er-aggle ec traa erbee dy bee ny creeaghyn eu rouyr  laadit lesh jooid as meshtyrys, as kiarailyn y vea shoh, as myr shoh yn laa shen  dy heet erriu doaltattym.
\v 35 Son myr ribbey hig eh er ooilley cummaltee ny hooirey.
\v 36 Bee-jee er nyn dwoaie er-y-fa shen, as bee-jee kinjagh ayns padjer, dy vod shiu  ve coontit feeu dy scapail ooilley ny reddyn shoh hig gy-kione, as dy hassoo kiongoyrt  rish Mac y dooinney.
\v 37 As ayns y laa v'eh gynsagh 'sy chiamble, as ec yn oie goll magh as goaill aaght  ec y chronk ta enmyssit cronk ny Oliveyn.
\v 38 As va ooilley yn pobble cheet huggey dy moghey gys y chiamble, dy eaishtagh rish.

\c 22
\p
\v 1 ISH va feuilley yn arran-millish tayrn er-gerrey, ta enmyssit y Chaisht.
\v 2 As va ny ard-saggyrtyn as ny scrudeyryn shirrey kys oddagh ad eh y choyrt gy-bause;  son v'adayns sggle roish y pobble.
\v 3 Eisht hie yn drogh-spyrryd stiagh ayns Yuaase va slennooit Iscariot, va jeh earroo  yn daa ostyl yeig.
\v 4 As hie eh roish, as loayr eh rish ny ard saggyrtyn as ny captanyn mychione eh y  vrah daue.
\v 5 As ghow adsyn boggey jeh, as ren ad conaant dy chur argid da.
\v 6 As hug eh gialdyn, as v'eh shirrey caa dy vrah eh tra nagh beagh y pobble marish.
\v 7 Eisht haink laa yn arran-millish, tra va'n Eayn-caisht dy ve er ny varroo.
\v 8 As hug eh magh Peddyr as Ean, gra, Immee-jee, as aarlee-jee yn Eayn-caisht dy vod  mayd gee.
\v 9 As dooyrt ad rish, C'raad sailt shin dy yannoo aarloo?
\v 10 As dooyrt eh roo, Cur-my-ner, tra vees shiu er gholl stiagh ayns yn ard valley  hig dooinney nyn guail lesh saagh-craie dy ushtey; eiyr-jee er gys y thie hed eh  stiagh ayn.
\v 11 As abbyr-jee tish y fer-thie, Ta'n mainshter gra rhyt, Cre vel shamyr ny goaldee,  raad nee'm yn Eayn-caisht y ee marish my ostyllyn?
\v 12 As jeeaghee eh diu ard-room mooar vees soit magh: ayns shen jean-jee aarloo.
\v 13 As hie ad as hooar ad myr v'eh er ghra roo: as daarlee ad yn Eayn-caisht.
\v 14 As tra va'n oor er jeet, hoie eh sheese as y daa ostyl yeig marish.
\v 15 As dooyrt eh roo, Lesh yeearree jeean ta mee er ve aignagh yn Eayn-caisht shoh  y ee meriu roish my jean-ym surranse.
\v 16 Son ta mee gra riu, Nagh n'ee-ym maghey shoh jeh, derrey vees eh cooilleenit ayns  reeriaght Yee.
\v 17 As ghow eh yn cappan, as hug eh booise, as dooyrt eh, Gow-jee shoh, as rheynn-jee  eh ny mast' eu hene.
\v 18 Son ta mee gra riu, Nagh n'iu-ym jeh mess y villey-feeyney, derrey hig reeriaght  Yee.
\v 19 As ghow eh arran, as hug eh booise, as vrish eh eh, as hug eh eh daue, gra, Shoh  my chorp t'er ny choyrt er nyn son eu shoh jean-jee ayns cooinaghtyn jeem's.
\v 20 As er yn aght cheddin yn cappan lurg shibber, gra, Yn cappan shoh yn conaant noa  ayns my uill's, t'er ny gheayrtey er ny son eu.
\v 21 Agh cur-my-ner, ta'n laue echeysyn ta dy my vrah, marym er y voayrd.
\v 22 As dy firrinagh ta'n Mac dooinney goll myr ve kiarit: agh smerg da'n dooinney shen  liorish t'eh er ny vrah.
\v 23 As ren ad toshiaght dy vriaght nyn mast' oc hene, quoi jeu yinnagh shoh.
\v 24 Nish va streeu myrgeddin nyn mast' oc, quoi jeu syrjey veagh coontit.
\v 25 As dooyrt eh roo, Ta reeaghyn ny Ashoonee gymmyrkey reill harrystoo: as as t'adsyn  t'ayns pooar nyn mastey, enmyssit deiney ooasle.
\v 26 Agh cha bee shiuish myr shen: agh quoi-erbee shinney ta nyn mast eu, lhig da ve  myr y fer saa; as eshyn syrjey ta, myr y fer ta shirveish.
\v 27 Son quoi syrjey, eshyn ta ny hoie ec bee, ny'n fer ta shirveish? nagh nee eshyn  ta ny hoie ec bee? agh ta mish nyn mast' eu myr y fer ta shirveish.
\v 28 She shiuish t'er hannaghtyn marym ayns my heaghyn.
\v 29 As ta mee pointeil diu reeriaght, myr ta my Ayr er phointeil dooys.
\v 30 Dy vod shiu gee as giu ec my voayrd ayns my reeriaght, as soie er stuill-reeoil,  briwnys daa heeloghe yeig Israel.
\v 31 As dooyrt y Chiarn, Simon, Simon, cur-my-ner, ta Satan er yeearree shiuish y  ghoaill, dy chreearey shiu myr curnaght:
\v 32 Agh ta mish er ghuee er dty hon's, nagh jean dty chredjue failleil; as tra vees  oo er jyndaa, niartee dty vraaraghyn.
\v 33 As dooyrt eh rish, Hiarn, ta mish aarloo dy gholl mayrt chammah gys pryssoon, as  gys baase.
\v 34 As dooyrt eh, Ta mee ginsh dhyt, Pheddyr roish gerrym y chellee jiu dy jean uss  gobbal three keayrtyn dy nhione dhyt mee.
\v 35 As dooyrt eh roo, Tra hug mee shiu magh fegooish sporran, as spagey, as braagyn,  row nhee erbee dy laccal erriu? As dooyrt ad, Cha row nhee erbee.
\v 36 Eisht dooyrt eh roo, Agh nish eshyn ta sporran echey, lhig da y ghoaill eh, as  myrgeddin e spaagey: as eshyn nagh vel cliwe echey, lhig da creck e gharmad, as cliwe  y chionnaghey.
\v 37 Son ta mee gra riu, Dy nhegin da shoh ny ta scruit, ve foast cooilleenit aynym's,  As v'eh er ny earroo marish ny drogh yantee: son ta jerrey er ny reddyn ta my mychione's.
\v 38 As dooyrt ad, Hiarn, cur-my-ner ta daa chliwe ayns shoh. As dooyrt eh roo, Te dy  liooar.
\v 39 As haink eh magh, as hie eh myr v'eh cliaghtey, gys cronk ny Oliveyn; as deiyr  ny ostyllyn myrgeddin er.
\v 40 As tra v'eh ec yn ynnyd, dooyrt eh roo, Gow-jee padjer, nagh duitt shiu ayns miolagh.
\v 41 As hie eh voue, mysh choud as hilgagh fer clagh, as huitt eh er e ghlioonyn, as  ghow eh padjer
\v 42 Gra, Ayr, my she dty aigney eh, scugh yn cappan shoh voym: ny-yeih cha nee my aigney's,  agh dt'aigney's dy row jeant.
\v 43 As haink huggey ainle veih niau, dy niartaghey eh,
\v 44 As v'eh ayns angaish vooar, as ghow eh padjer ny s'jeeaney: as va'n ollish echey  myr bineyn mooarey folley tuittym gys y thalloo.
\v 45 As tra v'eh er n'irree veih padjer, as er jeet gys e ostyllyn, hooar eh ad nyn  gadley lesh trimshey,
\v 46 As dooyrt eh roo, Cre'n-fa ta shiu cadley? irree-jee as gow-jee padjer, nagh duitt  shiu ayns miolagh.
\v 47 As choud as v'eh foast loayrt, cur-my-ner haink sheshaght vooar, as eshyn va  enmyssit Yuaase, fer jeh'n daa ostyl yeig, nyn leeideilagh, as hayrn eh er-gerrey  da Yeesey dy chur paag da.
\v 48 Agh dooyrt Yeesey rish, Yuaase, vel oo brah Mac y dooinney lesh paag?
\v 49 Tra honnick adsyn va mygeayrt-y-mysh cre va ry-heet, dooyrt ad rish, Hiarn, bwoaill  mayd lesh y chliwe?
\v 50 As woaill fer jeu fer-mooinjerey yn ard-saggyrt, as ghiare eh yn chleaysh yesh  jeh.
\v 51 As dreggyr Yeesey, as dooyrt eh, Slioar shoh hene. As venn eh rish e chleaysh,  as laanee eh eh.
\v 52 Eisht dooyrt Yeesey rish ny ard saggyrtyn as captanyn y chiamble, as y chanstyr  v'er jeet magh huggey, Vel shiu er jeet magh, myr noi maarliagh, lesh cliwenyn as  luirg?
\v 53 Tra va mee meriu gagh laa ayns y chiamble, cha heeyn shiu magh laue m'oi: agh shoh  yn oor eu, as pooar y dorraghys.
\v 54 Eisht ghow ad eh, as leeid ad ersooyl eh, as hug ad lhieu eh gys thie yn ard-saggyrt.  As deiyr Peddyr er foddey ny yei.
\v 55 As tra v'ad er voaddey aile ayns mean ny halley, as er hoie sheese cooidjagh, hoie  Peddyr sheese ny mast' oc.
\v 56 Agh hug ben-aeg dy row tastey da, myr v'eh ny hoie ec yn aile, as yeeagh ee dy  gyere er, as dooyrt ee, v'eh shoh myrgeddin marish.
\v 57 As dob eh, gra, Ven, cha vel enney aym er.
\v 58 As tammylt ny lurg shen, honnick fer elley eh, as dooyrt eh, She fer jeu myrgeddin  uss. As dooyrt Peddyr, Ghooinney, cha nee.
\v 59 As mysh oor ny lurg shen, hass fer elley er dy creoi, gra, Ayns firrinys v'eh shoh  myrgeddin marish; son she Galilean eh,
\v 60 As dooyrt Peddyr, Ghooinney, cha s'aym cre t'ou dy ghra. As chelleeragh, choud  as v'eh foast loayrt, gherr y kellagh.
\v 61 As hyndaa yn Chiarn, as yeeagh eh er Peddyr; as chooinee Peddyr er yn ockle va'n  Chiarn er ghra rish, Roish gerrym y chellee, nee uss mish y obbal three keayrtyn.
\v 62 As hie Peddyr magh, as cheayn eh dy sharroo.
\v 63 As ren ny deiney v'er ghoaill Yeesey gannidys er, as y woalley eh.
\v 64 As tra v'ad er choodaghey ny sooillyn echey, woaill ad eh er yn eddin, as denee  ad jeh, gra, Jean phadeyrys, quoi ta dy dty woalley?
\v 65 As ymmodee reddyn elley loayr ad dy mollaghtagh n'oi.
\v 66 As cha leah as va'n laa rish, haink shanstyr yn phobble, as ny ard-saggyrtyn  as ny scrudeyryn cooidjagh, as hug ad lhieu eh gys y choonceil oc,
\v 67 Gra, Nee oo yn Creest? insh dooin. As dooyrt eh roo, My inshym diu, cha jean shiu  credjal.
\v 68 As my neem's myrgeddin shiuish y qhuestional, cha jean shiu my reggyrt, ny lhiggey  yn raad dou.
\v 69 Ny lurg shoh nee Mac y dooinney soie er laue yesh pooar Yee.
\v 70 Eisht dooyrt ad ooilley, Nee oo eisht Mac Yee? As dooyrt eh roo, Ta shiuish gra  ny ta mee.
\v 71 As dooyrt ad, Cre'n feme sodjey t'ain er feanishyn? son ta shin hene er chlashtyn  veih'n veeal echey hene.

\c 23
\p
\v 1 As dirree yn slane sheshaght jea, as hug ad lhieu eh gys Pilate.
\v 2 As ren ad toshiaght dy loayrt n'oi, gra, Hooar shin eh shoh cur yn ashoon ain er  shaghryn, as lhiettal sleih veih geeck keesh da Cesar, gra, Dy nee eh-hene Creest  yn ree.
\v 3 As denee Pilate jeh, ghra, Nee ree ny Hewnyn oo? As dreggyr eh, as dooyrt eh, T'ou  uss dy ghra eh.
\v 4 Eisht dooyrt Pilate rish ny ard-saggyrt yn as rish y pobble, Cha vel mish er gheddyn  foill erbee ayns y dooinney shoh.
\v 5 As v'ad wheesh shen s'chenney er, gra, T'eh boirey yn pobble, gynsaghey trooid ooilley  Judea, goaill toshiaght veih Galilee derrey shoh.
\v 6 Tra cheayll Pilate jeh Galilee, denee eh nee Galilean va'n dooinney.
\v 7 As cha leah as hooar eh fys dy nee gys reill Herod v'eh bentyn, hug eh eh gys Herod,  va myrgeddin eh-hene ec Jerusalem ec y traa shen.
\v 8 As tra honnick Herod Yeesey, v'eh feer wooiagh: son v'eh aignagh ry-foadey dy  akin eh, er-yn-oyr dy row eh er chlashtyn ymmodee reddyn jeh; as dy row eh jerkal  dy akin mirril ennagh jeant liorish.
\v 9 Eisht denee en ymmodee questionyn jeh; agh cha dug eh ansoor erbee da.
\v 10 As hass ny ard-sagggrtyn as ny scrudeyryn as loayr ad dy elgyssagh-n'oi.
\v 11 As ren Herod as e gheiney-caggee beg y hoiaghey jeh, as chraid ad mysh, as choamree  ad eh lesh coamrey moyrnagh, as hug ad eh reesht gys Pilate.
\v 12 As y laa cheddin va coardail er ny yannoo eddyr Pilate as Herod; son roie v'ad  ayns noidys ry-cheilley.
\v 13 As dele Pilate er ny ard-saggyrtyn cooidjagh, as er ny fir-reill as y pobble.
\v 14 As dooyrt eh roo, Ta shiu er chur lhieu yn dooinney shoh hym's, myr fer ta cur  shaghrynys er y pobble: as cur-my-ner ta mish er veysht eh kiongoyrt riu, as cha  vel mee er gheddyn foill erbee ayns y dooinney shoh, mychione ny reddyn ta shiuish  cur ny lieh;
\v 15 Chamoo ta Herod: son hug mee shiu huggeysyn, as cur-my-ner, cha vel nhee erbee  ta toilchin baase er ny cherraghey er.
\v 16 Smaghtee-ym eh er-y-fa shen, as lhiggym y raad da.
\v 17 Son beign da fer y eaysley daue ec y feailley.
\v 18 As deie ooilley yn cheshaght, gra, Ersooyl lesh y dooinney shoh, as feayshil dooin  Barabbas:
\v 19 (Va son irree-magh dy row, va jeant ayns yn ard-valley, as son dunverys tilgit  ayns pryssoon).
\v 20 Va Pilate er-y-fa shen aggindagh dy choyrt feaysley da Yeesey, as loayr eh reesht  roo.
\v 21 Agh dyllee adsyn, gra, Jean y chrossey eh, jean y chrossey eh.
\v 22 As dooyrt eh roo yn trass cheayrt Cammah, cre'n olk t'eh er n'yannoo? cha vel mish  er gheddyn oyr baaish erbee ayn: smaghtee-ym eh er-y-fa shen, as lhiggym y raad da
\v 23 As loayr ad ny s'jeeaney lesh ard choraaghyn, guee dy beagh eh er ny chrossey:  as ren y coraa ocsyn as coraa ny ard-saggyrtyn raad y ghoaill.
\v 24 As hug Pilate briwnys cordail rish nyn aigney.
\v 25 As deayshil eh daue, eshyn va son irree-magh as dunverys tilgit ayns pryssoon eh  v'ad hene er n'yeearree; agh livrey eh Yeesey gys nyn aigney.
\v 26 As myr v'ad dy chur lhieu eh, haare ad greme er Simon Cyrenian dy row, myr v'eh  cheet jeh'n cheer, as ersyn hug ad y chrosh, dy ymmyrkey eh geiyrt er Yeesey.
\v 27 As deiyr er earroo mooar dy leih as dy vraane, va myrgeddin-keayney as jannoo  dobberan er e hon.
\v 28 Agh hyndaa Yeesey huc, as dooyrt eh Inneenyn Yerusalem, ny keayn-jee er my hon's,  agh keayn-jee er nyn son hene, as son nyn gloan.
\v 29 Son cur-my-ner, ta ny laghyn cheet, tra jir ad, Bannit ta ny mraane gennish, as  ny breinyn nagh ren gymmyrkey, as ny keeaghyn nagh dug bainney.
\v 30 Eisht nee ad toshiaght dy ghra rish ny sleityn, Tuitt-jee orrin; as rish ny cruink,  Coodee-jee shin.
\v 31 Son my t'ad jannoo ny reddyn shoh rish y billey oor, cre vees er ny yannoo rish  y billey creen?
\v 32 As va myrgeddin daa chimmagh elley er nyn leeideil magh marish, dy ve er nyn goyrt  gy-baase.
\v 33 As tra v'ad er jeet gys yn ynnyd ta enmyssit Calvary, ayns shen ren ad eshyn y  chrossey, as ny kimmee; yn derrey yeh er y laue yesh, as y jeh elley er y laue chiare.
\v 34 Eisht dooyrt Yeesey, Ayr jean leih daue; son cha vel fys oc cre t'ad dy yannoo.  As rheynn ad e choamrey, as hilg ad lottyn.
\v 35 As va'n pobble nyn shassoo cur-my-ner: as maroo ren ny fir-reill myrgeddin gannidys  er, as gra, Haue eh feallagh elley; lhig da eh-hene y hauail my she Creest fer reiht  Yee eh.
\v 36 As va ny sidooryn myrgeddin jannoo faghid er, cheet huggey, as chebbal da vinegar,
\v 37 As gra, My she ree ny Hewnyn oo, saue oo hene.
\v 38 As va'n scrieu shoh myrgeddin soit erskyn e chione, ayns letteryn dy Ghreek as  dy Latin, as dy Hebrew, SHOH REE NY HEWNYN.
\v 39 As ren fer jeh ny kimmee v'er nyn groghey loayrt dy lunagh n'oi, gra, My she oo  yn Creest, saue oo hene as shinyn.
\v 40 Agh dreggyr y jeh elley, cur oghsan da, as gra, Nagh vel aggle ort roish Jee, fakin  dy vel uss fo yn vriwnys cheddin?
\v 41 As shinyn dy jarroo dy cairagh; son ta shin er gheddyn toilchinys cooie yn jannoo  ain: agh cha vel y dooinney shoh er n'yannoo aggair erbee.
\v 42 As dooyrt eh rish Yeesey, Hiarn, cooinee orryms tra hig oo gys dty reeriaght.
\v 43 As dooyrt Yeesey rish, Dy firrinagh ta mee gra rhyt, Dy bee uss marym's jiu ayns  Paradise.
\v 44 As ve mysh y cheyoo oor, as va dorraghys harrish ooilley yn cheer gys yn nuyoo  oor.
\v 45 As va'n ghrian dorraghey, as va curtan scarree yn chiamble raipit veih-my cheilley.
\v 46 As tra va Yeesey er n'eamagh lesh ard-choraa, dooyrt eh, Ayr, gys dty laueyn  ta mish chymney my spyrryd: as tra v'eh er ghra shoh, phaart eh.
\v 47 Nish tra honnick y centurion cre va er jeet gy-kione, hug eh moylley da Jee, gra,  Ayns firrinys v'eh shoh ny ghooinney cairagh.
\v 48 As ooilley yn pobble v'er jeet cooidjagh gys y shilley shen, hug ad my-ner ny reddyn  va jeant, as goaill ad nyn gleeau, haink ad rhymboo.
\v 49 As ooilley e ainjyssee, as ny mraane deiyr er veih Galilee, hass ad foddey jeh  cur-my-ner ny reddyn shoh.
\v 50 As cur-my-ner va dooinney va enmyssit Joseph, va ny er-coyrlee, as ny ghooinney  mie as cairagh:
\v 51 (Cha row ayrt ny paart echey shoh ayns y choyrle ny yn jannoo oc) v'eh veih Arimathea,  ard-valley jeh ny Hewnyn, (va myrgeddin eh-hene farkiaght son reeriaght Yee.)
\v 52 Hie yn dooinney shoh gys Pilate, as yeearree eh corp Yeesey,
\v 53 As ghow eh neose eh, as hoiII eh eh ayns aanrit, as doanluck eh eh ayns oaie va  cleight ayns creg, raad nagh row rieau dooinney oanluckit roie.
\v 54 As va shen laa yn aarlaghey, as va yn doonaght tayrn er-gerrey.
\v 55 As hie ny mraane myrgeddin haink marish veih Galilee geiyrt er y corp, as hug ad  my-ner yn oaie, as kys va'n corp er ny oanluckey.
\v 56 As haink ad rhymboo, as hooar ad aarloo spisyn as ooilyn; as ghow ad fea er laa  yn doonaght cordail rish yn anney.

\c 24
\p
\v 1 Nish er y chied laa jeh'n chiaghtin, eer sy vadran, haink ad gys yn oaie, cur lhieu  ny spisyn v'ad er gheddyn aarloo, as mraane elley maroo.
\v 2 As hooar ad y chlagh rowlit ersooyl jeh'n oaie.
\v 3 As hie ad stiagh, as cha dooar ad corp y Chiarn Yeesey.
\v 4 As haink eh gy-kione, myr v'ad ayns imnea mooar son shoh, cur-my-ner hass daa ghooinney  lioroo ayns coamrey sollys.
\v 5 As myr v'ad ayns aggle, as croymmey sheese lesh nyn eddin gys y thalloo, dooyrt  ad roo, Cre'n-fa ta shiu shirrey yn vio mastey ny merriu?
\v 6 Cha vel eh ayns shoh, agh t'eh er n'irree: cooinee-jee cre dooyrt eh-hene riu choud's  v'eh foast ayns Galilee,
\v 7 Gra, Shegin da'n Mac dooinney v'er ny lirrey gys laueyn deiney peccoil, as ve er  ny chrossey, as girree reesht er y trsss laa.
\v 8 As chooinee ad er e ghoan,
\v 9 As haink ad back veih yn oaie, as dinsh ad ooilley shoh da'n un ostyl yeig, as da  ooilley yn vooinjer elley.
\v 10 She Moirrey Malaine, as Joanna as Moirrey moir Yamys, as mraane elley va maroo,  dinsh ny reddyn shoh da ny ostjllyn,
\v 11 As ghow ad y ghlare oc myr skeeal branlaadee, a cha dug ad geill daue.
\v 12 Eisht dirree Peddyr as roie eh gys yn oaie, as chroym eh sheese, as honnick eh  ny aanrityn nyn lhie er-lheh, as jimmee eh roish, goaill yindys ec ny va er daghyrt.
\v 13 As cur-my-ner hie Jees jeu yn laa cheddin gys balley va enmyssit Emmaus, va mysh  shiaght veeilley veih Jerusalem.
\v 14 As v'ad taggloo ry-cheilley mychione dy chooilley nhee v'er daghyrt.
\v 15 As haink eh gy-kione, choud as v'ad taggloo as resooney ry-cheilley, dy daink Yeesey  hene er-gerrey, as dy jagh eh maroo.
\v 16 As va ny sooillyn oc er ny lhiettal nagh dug ad enney er.
\v 17 As dooyrt eh roo, Cre ny naightyn shoh ta shiu dy insh yn derrey yeh da'n jeh elley,  myr ta shiu shooyll dy trimshagh er y raad?
\v 18 As dreggyr fer jeu, va'n ennym echey Cleopas, as dooyrt eh rish, Vel uss agh joarree  ayns Jerusalem, as gyn fys ayd er ny reddyn t'ayns shen er jeet gy-kione er ny laghyn  shoh?
\v 19 As dooyrt eh, Cre ny reddyn? As dooyrt adsyn rish, Mychione Yeesey dy Nazareth,  va ny adeyr, as pooaral ayns jannoo as goo, kiongoyrt rish Jee; as ooilley yn pobble:
\v 20 As kys ren ny ard-saggyrtyn as ny fir-reill ain y livrey eh dy ve er ny gheyrey  gys baase, as t'ad er chrossey eh.
\v 21 Agh va shinyn treishteil dy nee eshyn veagh er chur livrey-ys da Israel: as marish  shoh ooilley, jiu yn trass laa neayr as hie ny reddyn shoh er jannoo.
\v 22 Myrgeddin va shiartanse dy vraane jeh'n cheshaght ain, hug orrin lane yindys y  ghoaill, liorish dy row ad dy moghey ec yn oaie:
\v 23 As tra nagh dooar ad yn corp echey, haink ad as dooyrt ad, dy row ad er vakin ashlish  dy ainleyn dinsh daue dy row eh bio.
\v 24 As hie shiartanse jeusyn va marinyn gys yn oaie, as hooar ad eh eer myr va ny mraane  er ghra; agh eh-hene cha vaik ad.
\v 25 Eisht dooyrt eh roo, O shiuish gheiney mee hushtagh, as faase-chredjuagh, nagh  vel goaill baght jeh ooilley ny ta ny phadeyryn er loayrt!
\v 26 Nagh beign da Creest ny reddyn shoh y hurranse as goll stiagh ayns e ghloyr?
\v 27 As goaill toshiaght ec Moses, as ooilley ny phadeyryn, hug eh bun daue er ooilley  ny scriptyryn jeh dy chooilley nhee va bentyn rish hene.
\v 28 As haink ad er-gerrey da'n balley, raad v'ad goll: as v'eh myr dy beagh eh kiarit  dy gholl ny-sodjey.
\v 29 Agh lhie ad er, gra, Fuirree marin, son ta'n fastyr er, as bunnys y laa ceaut.  As hie eh stiagh dy uirriaght maroo.
\v 30 As haink eh gy-kione, myr v'eh ny hoie ec bee maroo, dy ghow eh arran, as vannee  eh, as vrish eh, as hirveish eh orroo eh.
\v 31 As va ny sooillyn oc er nyn vosley, as hug ad enney er; as skell eh ersooyl ass  nyn shilley.
\v 32 As dooyrt y derrey yeh jeu rish y jeh elley, Nagh row ny creeaghyn ain lossey cheu-sthie  j'in, choud as v'eh taggloo rooin er y raad, as choud as v'eh fosley dooin ny scriptyryn?
\v 33 As hrog ad orroo yn oor cheddin, as hyndaa ad gys Jerusalem, as hooar ad yn un  ostyl yeig er nyn jaglym cooidjagh, as y cheshaght va maroo.
\v 34 Dooyrt roo, Ta'n Chiarn er n'irree son shickyrys, as v'eh er ny akin liorish Simon.
\v 35 Eisht dinsh adsyn cre ny reddyn va jeant er y raad, as kys hug ad enney er, liorish  brishey arran.
\v 36 As myr v'ad myr shoh loayrt, hass Yeesey hene ayns y vean oc, as dooyrt eh roo,  Shee dy row hiu.
\v 37 Agh v'ad seaghnit ayns nyn aigney as agglit, as heill ad dy nee scaan v'ad dy akin.
\v 38 As dooyrt eh roo, Cre'n-fa ta shiu seaghnit, as cre'n-fa ta mee-ourys troggal ayns  nyn greeaghyn?
\v 39 Jeeagh-jee er my laueyn as my chassyn dy nee mish mee-hene t'ayn: loaghtee-jee  mee, as jeeagh-jee, son cha vel feill as craueyn ec scaan, myr hee shiu aym's.
\v 40 As tra v'eh er ghra shoh, yeeagh eh daue e laueyn as e chassyn.
\v 41 As choud as nagh row ad foast credjal son boggey, agh goaill yindys, dooyrt eh  roo, Vel veg y veaghey eu ayns shoh?
\v 42 As hug ad da peesh dy eeast roast as dy chere-volley.
\v 43 As ghow eh, as d'ee eh kiongoyrt roo.
\v 44 As dooyrt eh roo, Shoh ny goan loayr mish riu, choud as va mee foast meriu dy beign  da dy chooilley nhee ve cooilleenit va scruit ayns leigh Voses, as ayns ny phadeyryn,  as ayns ny psalmyn my-mychione's.
\v 45 Eisht doshil eh yn tushtey oc, dy voddagh ad ny scriptyryn, y hoiggal,
\v 46 As dooyrt eh roo, Shoh myr te scruit, as shoh myr ve kiarit da Creest dy hurranse,  as dy irree yn trass laa veih ny merriu:
\v 47 As arrys as leih peccaghyn dy ve er nyn breacheil ayns yn ennym echey, mastey dy  chooilley ashoon, goaill toshiaght ec Jerusalem.
\v 48 As ta shiuish nyn veanishyn jeh ny reddyn shoh.
\v 49 As cur-my-ner, ver-yms hiu gialdyn my Ayrey: agh fuirree-jee ayns ard-valley  Yerusalem, derrey vees shiu coamrit lesh pooar veih'n yrjid.
\v 50 As hug eh lesh magh ad choud as gys Bethany: as hrog eh seose e laueyn as vannee  eh ad.
\v 51 As haink eh gy-kione, choud as v'eh dy vannaghey ad, dy row eh er ny scarrey voue,  as er ny hroggal seose gys niau.
\v 52 As hug ad ooashley da, as hyndaa ad gys Jerusalem lesh boggey mooar:
\v 53 As v'ad kinjagh ayns y chiamble, cur moylley as gloyr da Jee.
