\id PSA
\ide UTF-8
\sts 1
\h Y Salmo Sija


\c 1
\p
\v 1 DICHOSO y taotao, ni ti mamomocat gui pinagat y manaelaye, ni y ti sumasaga gui chalan manisao, ni y ti matatachong gui siyan ayo sija y manmanmofefea.
\v 2 Lao guiya lay Jeova, ayo y minagofña, ya y layña jajaso, jaane yan puenge.
\v 3 Ya taegüijeja y trongcon jayo ni y matanme gui oriyan sadog, ya guaja tinegchaña gui tiempoña, ya y jagonña ti umalayo; ya todo y finatinasña mumemegae.
\v 4 Lao ti taegüine y manaelaye; lao parejo yan y paja ni y güinaefe ni y manglo.
\v 5 Sa enao na ti mangajujulo y manaelaye gui sentensia; ni y manisao gui y inetnon manunas.
\v 6 Sa si Jeova jatungo y chalan manunas: lao y chalan manaelaye ufanmalingo.

\c 2
\p
\v 1 SA jafa na manlalalo y nasion sija, ya y taotao sija manmanjaso y banida?
\v 2 Manotojgue y ray sija gui tano, ya y prinsipe sija manafaesen entalo sija contra si Jeova, yan contra y pinalaeña, ilegñija:
\v 3 Nita yulang y guinideña, ya nasuja guiya jita y godeña.
\v 4 Ya y sumasaga gui langet uchumachaleg: ya y Señot jamofefea sija.
\v 5 Ayo nae cumuentos yan sija yan y linalaloña: ya y binibuña ninafañatsaga sija.
\v 6 Lao guajo japolo y rayjo gui jilo Sion, gui santos na egsojo.
\v 7 Guajo bae jusangan y tinagojo: si Jeova ilegña nu guajo: Lajijo jao; ya guajo julilis jao pago na jaane.
\v 8 Gagaoyo ya guajo junaejao ni y nasion sija pot y erensiamo ya y uttimon patte y tano, uiyomo.
\v 9 Ya unyulang sija ni y baran lulog; taegüije y bason y yero unyogyog sija.
\v 10 Ya pago, tingo, O ray sija: resibe finanagüe, jamyo man jues gui tano.
\v 11 Setbe si Jeova ni y minaañao, yan fanmagof ni minayengyong.
\v 12 Chico y laje, no sea ulalálalo, ya unfanmalingo jamyo gui chalan, sa gusisija y linalaloña sinenggue. Mandichoso todos y umangoco sija guiya güiya.

\c 3
\p
\v 1 JEOVA, jafa muna manlajyan y enimigujo! Megae mangajulo contra guajo.
\v 2 Megae umaalog ni y antijo: Taya inayuda para güiya, gui as Yuus. Sila.
\v 3 Lao jago, O Jeova, jago y patang gui oriyajo; y minalagjo yan ayo ni y janacajulo y ilujo.
\v 4 Ya y inagangjo juagang si Jeova, ya güiyaja umopeyo gui santos na ogsoña. Sila.
\v 5 Bae juason ya maegoyo; ya magmatayo; sa si Jeova gumuguutyo.
\v 6 Ti maañaoyo nu y dies mit na taotao, ni y mapolo sija gui oriyajo contra guajo.
\v 7 Cajulo, O Jeova; nalibre yo, O Yuusso: sa jago manalamen todo y enimigujo ni y guijadas; y nifen y manaelaye unyamag.
\v 8 Gui as Jeova nae gaegue y satbasion: ya y taotaomo nae gaegue y bendisonmo. Sila.

\c 4
\p
\v 1 ANAE juagangjao, opeyo, O Yuus y tininasso: anae chatsagayo jago munadangculoyo: maase nu guajo ya jungog y tinaetaejo.
\v 2 Jamyo, famaguon taotao, asta ñgaean nae innanalo y onraco gui minamajlao? Asta ñgaean yanmiyo y banida ya inaliligao y dinague? Sila.
\v 3 Tingoja, na si Jeova japolo apatte y deboto para güiya namaesa: si Jeova jajungog yo, anae juagang güe.
\v 4 Fangalamten ya chatmiyo faniisao: fanmanjaso nu y corasonmiyo gui jilo camanmiyo, ya famacaca. Sila.
\v 5 Nae y tunas na inefresen ya angoco si Jeova.
\v 6 Megae umaalog: Jaye ufanuejit jafa minauleg? Jatsa gui jilonmame, O Jeova, y minalag y matamo.
\v 7 Jago numae minagof y corasonjo, megaeña qui uguaja sija anae umemegae y maeisñija yan y binoñija.
\v 8 Ya y pas nae umason yo ya taegüijeja maegoyo: sa jagoja Jeova, unnasagayo seguro.

\c 5
\p
\v 1 JUNGOG, O Jeova, y sinanganjo, ecungog y jinasoco.
\v 2 Ecungog y vos y inagangjo, Ray jo, yan Yuusso: sa jago jutaetaetaye.
\v 3 O Jeova, y egaan unjungog y vosso; y egaan juguaguato y tinaetaejo guiya jago, ya jubébela.
\v 4 Sa ti jago na Yuus ni y gumaeya y tinaelaye: y taelaye ti usaga guiya jago.
\v 5 Ti manasaga y mangaduco gui menan matamo: ya ti yamo todo y fumatitinas y taelaye.
\v 6 Jago yumulang y manguecuentos mandague: ya y taotao cajâgâ yan y dinague, si Jeova jaguefchatlie.
\v 7 Ya guajoja, yan y megagae y minaasemo, bae jalom gui guimamo: ya juadora anae juatan y santo templomo ni y ninamaañaomo.
\v 8 O Jeova, esgaejonyo gui tininasmo, pot causa ya enimigujo; natunas gui menajo y chalanmo.
\v 9 Sa taya finitme gui pachotñija; ya sanjalomñija senmanaelaye: naftan mababa y agagañija; yan y jilañija finande:
\v 10 Condena sija, O Yuus, polo y ufamodong pot y pinagatñija: gui minegae y isaoñija nasuja sija sa managuaguat contra jago.
\v 11 Nafanmagof todos y umangngocojao, polo para taejinecog ya ufanagang pot y minagofñija sa undefiende sija, polo ya ufanmagof ni jago, y gumaeya y naanmo.
\v 12 Sa jago bumendise y manunas; O Jeova, parejoja yan un patang unpolo gui oriyaña y finaborese.

\c 6
\p
\v 1 JEOVA chamoyo lumalalatde ni y binibumo: chamoyo cumastitiga nu y dangculo na linalalomo.
\v 2 Gaease nu guajo, O Jeova, sa estagüe yo namasogsog: amte yo, O Jeova, sa y tolangjo esta mananatchatsaga.
\v 3 Ya y antijo esta senchatsaga: Ya jago, O Jeova, asta ngaean?
\v 4 Nanalo, O Jeova, nalibre y antijo: satbayo pot causa y minaasemo.
\v 5 Sa y finatae nae taya jinaso guiya jago: ya y naftan nae jaye numannae jao grasias?
\v 6 Yayasyo nu y todo y siningonjo: todo y puenge junamamaya y camajo ni lagojo: junafotgon y catreco nu y lagojo.
\v 7 Y atadogjo esta magasta nu y pinite: ninafanbijo pot todo ayo y munachachatsaga yo.
\v 8 Nafanjanao guiya guajo todo ayo y fumatitinas y taelaye: sa si Jeova jajungog y vos y casaojo.
\v 9 Si Jeova jajungog y guinagaojo: si Jeova uresibe y tinaetaejo.
\v 10 Manmamajlao ya ninafañatsaga megae, todo y enimigujo: sija manalo, sija manmamajlao gusise.

\c 7
\p
\v 1 O Jeova, Yuusso, yya jago nae gaegue y inangococo: Satbayo todo gui pumetsisigue yo, ya nalibre yo.
\v 2 Para chaña pumedasitos y antijo taegüije y leon, ni jayulang, anae taya jaye uninalibre.
\v 3 O Jeova, Yuusso, yaguin jufatinas este: yaguin guaja gui canaejo taelaye;
\v 4 Yan juapase taelaye y sumaga guiya guajo yan pas, (magajet na junalibre y pumetsisigue yo pot taya causa:)
\v 5 Japetsisigue y enimigujo y antijo, ya jachule; magajet, na jagacha gui tano y jaanijo: ya y onraco japolo gui eda. Sila.
\v 6 Cajulo, O Jeova, yan y linalalomo; jatsa namaesa contra y binibon y munachachatsagayo: ya magmata pot guajo untago y sentensia.
\v 7 Polo ya y inetnon taotao unineriyaye jao: ya gui san jiloñija natalo jao guato gui san jilo.
\v 8 Si Jeova jajusga y taotao: jusgayo, O Jeova, taemanoja y tininasso: taemanoja y minaulegmo ni y gaegue guiya guajo.
\v 9 Polo ya ujocog y taelayen manaelaye, lao nafitme y manunas: sa si Yuus, ni tinas, jachachague y corason yan y jinaso gui sanjalom.
\v 10 Y patangjo gaegue gui as Yuus, güiya munalibre y manunas gui corason.
\v 11 Si Yuus y tinas na jues: magajet na si Yuus lalalalo todo na jaane.
\v 12 Yaguin y taotao ti jabira güe, güiya janamalagtos y espadaña: janaregla y atcosña ya janalisto.
\v 13 Ya jafatinas para güiya y atmas y finatae: janafañila y flechaña.
\v 14 Estagüe na uguaja piniten mañago tinaelaye: magajet na mapotgue y inacacha ya mañago dinague.
\v 15 Jaguadog y tipo, ya janatadong: ya esta podong gui joyo na y finatinasñaja.
\v 16 Polo ya y inacachaña ubira güi jilo y iluña: ya y binibuña upodong gui jilo cácagongña.
\v 17 Bae junae si Jeova gracias taemanoja y tininasña: ya jucantaye ni y tinina y naan Jeova Gueftaquilo.

\c 8
\p
\v 1 O Jeova, Señotmame, jafa muna mauleg y naanmo gui todo y tano: ni y unpolo y minalagmo gui jilo y langet.
\v 2 Guinin pachot y mandiquique yan y mañususo nae unpolo y minetgot? Pot y enimigumo sija: sa para unnasuja y enimigo yan y umeemog.
\v 3 Anae julie y langetmo, ni y checho y calolotmo, y pilan yan y pution, ni jago pumolo;
\v 4 Jaye y taotao, para uguaja guiya güiya jinaso? yan lajin taotao para ubinesita güe.
\v 5 Sa unfatinas didide diquiqueña qui y angjeles, ya uncorona güe ni y minalag yan inenra.
\v 6 Unnafanmagas todo ni checho y canaemo: todo unpolo gui papa y adengña.
\v 7 Y quinilo yan y nobiyo todo ayo: taegüenaoja y gâgâ ni gaegue gui fangualuan.
\v 8 Y pajaro gui langet, yan y güijan gui tase: ya jafaja ni manmalolofan gui chalan y tase.
\v 9 O Jeova, Señotmame: jafa muna mauleg y naanmo gui todo y tano.

\c 9
\p
\v 1 BAE junae grasias si Jeova contodo y corasonjo: bae jufanue todo ni ninamanman na chechomo.
\v 2 Bae jumagof, ya unnasenmagofyo guiya jago: jucantaye ni y tinina y naanmo O jago Gueftaquilo.
\v 3 Anae y enimiguja unnabira sija tate: manbasnag, ya manmalingo gui menamo.
\v 4 Sa jago fumatinas y jinasoco yan y causaco: unfatachong gui trono, ya unjusga y tinas.
\v 5 Guinin unlalatde y nasion sija, guinin unyulang y manaelaye, guinin unfunas y naanñija para siempre taejinecog.
\v 6 Esta malachae y enimigo; esta mayulang para siempre: yan y siuda ni y inyilang, y jinasoñija manachamalingo yan sija.
\v 7 Ya si Jeova sumaga calang ray para siempre, ya janalisto y tronuña para usentensia.
\v 8 Ya güiya jumusga y tano ni tininas, ujajusga y taotao sija yan y minagajet.
\v 9 Ya si Jeova locue y taquilo na tore para y manmachiguit, y taquilo na tore gui tiempon chinatsaga.
\v 10 Ya jaangoco sija guiya jago y tumungo y naanmo; sa jago, Jeova, ti unyute ayo y umaliligao jao.
\v 11 Cantaye si Jeova ni y tinina ni sumasaga gui Sion: namatungo gui entalo taotao sija y checoña.
\v 12 Sa anae jacocobla y jâgâ jajaso sija: ya ti malefa ni inagang y mamoble.
\v 13 Gaease nu guajo, O Jeova; atan y pinitejo ni jususungonja y chumatlie yo, jago y munacajulo yo gui pettan finatae:
\v 14 Para jufamanue todo ni y tininamo gui trangcan y jagan Sion: ya umagof yo gui satbasionmo.
\v 15 Unnafanmafondo y nasion gui joyo ni y finatinasñija: ya y casiyas nae ni janaaatog, y patasñija esta mangodon.
\v 16 Si Jeova janamatungo güe ni y sentensia ni jafatinas; ya jalaso y taelaye ni y checho y canaena: Jinaso. Sila.
\v 17 Ufanmanalo guato y manaelaye gui sasalaguan: yan todo y taotao ni manmalefa as Yuus.
\v 18 Sa ti para siempre umamalefanñaejon y nesesitao: ni y ninanggan y mamoble ufanmalingo para siempre.
\v 19 Cajulo, O Jeova: chamo munamametgot y taotao: ya ufanmajusga y nasion gui menamo.
\v 20 Polo, O Jeova, y minaañao guiya sija: polo ya utungo y nasion na sija taotaoja.

\c 10
\p
\v 1 JAFA na tumojgue jao na chago, O Jeova? jafa na umatogjao gui tiempon chinatsaga.
\v 2 Sa pot sobetbia y taelaye na japetsisigue y pebble; ufanmachule gui finababa y manmajajaso.
\v 3 Sa enao mina jatunanmaesagüe y taelaye, ni y minalago y antiña: ya y manlagga jarechasa; junggan, jadespresia si Jeova.
\v 4 Y taelaye pot y sobetbia y mataña, ilegña: ti jaaliligao si Yuus: Gui todo y jinasoña, <i>jasangan:</i> Taya Yuus.
\v 5 Y chalanña chatsaga todo y tiempo; y juisiomo goschago gui linieña: ya todo y enimiguña, güiya jaguaefe sija.
\v 6 Ilegña gui corasonña: Ti jucalamten: gui todo y generasion sija, ti jufalag y chinatsaga.
\v 7 Y matdision bula y pachotña yan dinague yan chiniguit: y papa y jilaña inacacha yan tinaelaye.
\v 8 Gaegue matatachong y lugat ti matungo gui sengsong: ya y umatog na lugat japupuno y taeisao: y atadogña manaatanja contra y pebble.
\v 9 Jananangga gui lugat ti matungo, taegüije y leon gui liyangña: jananangga para ucone y pebble: jacone y pebble anae jayotte ni y lasoña.
\v 10 Jacojajatgüe, janatunog, megae na manaeninasiña mamodong gui gaesisiña na iyoña.
\v 11 Ylegña gui corasonña: Si Yuus esta malefa: janaatog y mataña; taya nae jalie.
\v 12 Cajulo, O Jeova; O Yuus, jatsa y canaemo: chamo malelefa ni y mamoble.
\v 13 Pot jafa jadespresia y taelaye si Yuus; ya ilegña gui corasonño: Jago ti ugagao.
\v 14 Jago lumie: sa jago umatan y inacacha yan y minattrata, para uchule gui canaemo: yya jago nae mandaña y mamoble: y manaesaena, jago umayuyuda.
\v 15 Yulang y canae y manaelaye: ya ayo y taelaye, aliligao jao y tinailayeña asta qui ti unsoda.
\v 16 Si Jeova Ray na para taejinecog yan taejinecog: ya y nasion esta manmalachae gui tanoña.
\v 17 Y minalago y manumitde jago jumungog, O Jeova: jago dumespopone y corasonñija, ungueguesecungog ni y talangamo:
\v 18 Para unjusga y manaesaena yan y mamoble: para chamo tumatalo munamaañao y taotao gui tano.

\c 11
\p
\v 1 AS Jeova nae juangocoyo: jafa na ilegmo ni antijo: Gupo gui egsomo calang pajaro?
\v 2 Sa, estagüe, y manaelaye na jaaregla y atcos: jafamauleg y flecha gui taliña para uflecha gui jinemjom y manunas na corason.
\v 3 Yaguin y plinanta sija esta mayulang: jafa siña y manunas ujafatinas.
\v 4 Si Jeova gaegue gui santos na temploña; si Jeova, y tronuña gaegue gui langet; y atadogña manlilie yan y babaliña jachachague y famaguon y taotao.
\v 5 Si Jeova jachachague y manunas: lao y manaelaye, ya y gumaeya mandague, y antiña chumatlie.
\v 6 Uuchan y casiyas gui jilo y manaelaye: guafe yan asufre ya y manglo na mañila y patteña gui basuña.
\v 7 Sa y tinas Jeova; yaña y tinas: ya jaatan y manunas y mataña.

\c 12
\p
\v 1 AYUDA, O Jeova, sa jocog mandeboto: sa jocog y manmauleg gui entalo y famaguon taotao.
\v 2 Masasangang taebale cada uno gui tiguangña: yan labios na jaande, yan doble na corason jasasangan.
\v 3 Si Jeova uutut todo y labios na jaande, yan y jila ni cumuecuentos mandangculo:
\v 4 Ayo na ujaalog: Pot y jilata na utagana; y labiosta iyota: jaye siña señot gui jilota?
\v 5 Sa y chiniguit y mamoble y an y inigong y mannesesitao: pago bae cajulo, ilegña si Jeova: guajo jupolo güi na seguro, ni y jaguaefeye.
\v 6 Sa y finijo Jeova, gasgas na finijo: calang salape na managasgas gui jotno gui jilo y tano: managasgas siete biaje.
\v 7 Jago, O Jeova, ni umadadaje sija, jago umantiene para taejinecog, guine este na generasion.
\v 8 Jijot gui oriya manjajanao y manaelaye: anae esta nacajulo y tinaelaye gui entalo y famaguon taotao.

\c 13
\p
\v 1 ASTA ngaean, O Jeova, nae, umalefa jao guajo para taejinecog? asta ngaean nae unnaatog y matamo guiya guajo.
\v 2 Asta ngaean nae jujaso y pinagat gui antijo, anae guaja pinite gui corasonjo todo y jaane? Asta ngaean nae ufangajulo y enimigujo guiya guajo?
\v 3 Jaso ya jungogyo, O Jeova, Yuusso: ina y atadogjo sija para mungayo maego gui maego finatae.
\v 4 Sa chaña umaalog y enimigujo: Jugana güe: sa chaña y enimigujo fanmamagof yaguin calamtenyo.
\v 5 Lao guajo, y minaasemo nae juangocoyo: ya umagof y corasonjo gui satbasionmo.
\v 6 Bae cantaye si Jeova: sa jafatinas y mauleg guiya guajo.

\c 14
\p
\v 1 YLEGÑA y taetiningo gui corasonña: Taya Yuus: sija manpotlilo, jafatinas y chatliion na chocho: taya ni uno ni y fumatitinas y mauleg.
\v 2 Si Jeova jaaatan desde y langet y jilo y famaguon taotao, para ulie cao guaja uno malate, yan jaaliligao si Yuus.
\v 3 Todos manlache; manjuyong potlilo todo; taya jaye fumatitinas y mauleg, taya ni uno.
\v 4 Ada ti jatungo todo y fumatitinas y taelaye? ni y jacacano y taotaojo, taegüije y chumochocho pan? ya si Jeova ti jaaagang.
\v 5 Ayo nae manlaolao ni minaañao: sa si Yuus gaegue gui rasan y manunas.
\v 6 Ya y pinagat y pebble innamamajlao, sa si Jeova guinegüeña.
\v 7 Malago, y satbasion Israel mato guinin Sion! Anae jatalo si Jeova quinautiba y taotaoña, ayo nae magof si Jacob yan magof Israel.

\c 15
\p
\v 1 JEOVA, jaye usaga gue tabernaculumo? jaye usaga gui santos na ogsomo.
\v 2 Y jumanao gui minauleg, ya y fumatitinas y tininas, yan y cumuecuentos magajet gui jalom corasonña.
\v 3 Y ti fafajiyunge ni jilaña, ni ti jafatitinas taelaye gui amiguña, ni usigue sumangan y minamajlao contra y tiguangña.
\v 4 Gui atadogña ninadespresiao ni y taotao áplacha, lao y maañao as Jeova jaonra: y manjula para dañoña namaesa ya ti jatolaeca.
\v 5 Y salapeña ti mannanae para ufangana, ni uchule y apas contra y taeisao: ya y fumatinas estesija ti siña cumalamten.

\c 16
\p
\v 1 ADAJE yo, O Yuus: sa iya jago nae gaegue y inangococo.
\v 2 Ylegmo, O antijo, as Jeova: jago Señotto: taya minaulegco yaguin taegüe guiya jago.
\v 3 Ya y mañantos ni mangaegue gui tano, sija manmagas ya todo y minalagojo gaegue guiya sija.
\v 4 Mumegae y piniteñija ni tumolaeca si Jeova pot otro Yuus: ti juofrese ni y inefreseñija na jâgâ, ni juchule y naanñija gui labiosso.
\v 5 Si Jeova y patten ni y ineredajo, yan y basujo: jago mumantietiene y fottunajo.
\v 6 Ya, y fottunajo upodong gui lugat na magof: magajet na bonito na ineredajo.
\v 7 Jubendise si Jeova, ni y japagat yo: ya an puenge nae jafananagüe yo y jinasoco gui san jalomjo.
\v 8 Si Jeova jupolo gui menajo para siempre: sa yaguin gaegue güe gui agapajo, ti siña yo manacalamten.
\v 9 Enao mina magof y corasonjo ya magof y inenrajo: locue y catneco sumaga seguro.
\v 10 Sa ti undingo y antijo gui naftan: ni unnae y santosmo para ulie y minitong.
\v 11 Unnatungoyo ni y chalan y linâlâ: binilan minagof y gaegue gui menamo: ya y agapa na canaemo guaja minagof para siempre.

\c 17
\p
\v 1 JUNGOG, O Jeova, y taotao tunas: atituye y casaojo; guefecungog y tinaetaejo, na ti jumajanao gui labios dinagüe.
\v 2 Polo y menamo nae ya ujuyong y sentensiajo: lie ni y atadogmo y tininas.
\v 3 Jago guinin chumague y corasonjo; guinin unbisitayo gui puenge; guinin unchagueyo ya taya sinedamo: y jinasoco na ti manisagüe y pachotto.
\v 4 Para y finatinas y taotao, pot y finijo ni guinin y labiosmo, jumantiene yo gui san juyong y chalan ni y manyuyulang.
\v 5 Y pinecatto guiniut gui chalanmo, ya y adengjo ti susulong.
\v 6 Jagasja juagang jao, sa jago unope yo, O Yuus: naegueng guiya guajo y talangamo, ya jungog y sinanganjo.
\v 7 Fanue ni y minaasemo ni namanman, jago na unnalibre y umangoco sija guiya jago, guinin y ayosija ni mangajulo contra y agapa na canaemo.
\v 8 Adaje yo, taegüije y atilong y niñon mata, naatog yo gui papa y anineng papamo,
\v 9 Y menan y manaelaye ni y jumojoño yo: y gostaelaye y enimigujo ni majijujute yo.
\v 10 Manmaafuyot ni y linedoñija: ya y pachotñija cumuecuentos sobetbio.
\v 11 Y pinecatmame nae maoriyayejam pago: japolo y atadogñija para ujayutejam gui tano.
\v 12 Taegüije y león ni y gosmalago ni y naña: ya y león diquique ni y gaegue gui saga na umaalog.
\v 13 Cajulo, O Jeova, polo jao gui menaña, yute papa: libre y antijo gui manaelaye nu y espadamo.
\v 14 Gui taotao sija nu y canaemo, O Jeova, gui taotao ni y iyon tano, ayo na güinajaña gaegue gui estisija na jaane: ayo y tiyanña unabula nu y tesorumo: sija manjaspog y famaguon, ya polo y sebla y güinaja gui mandiquique na patgonñija.
\v 15 Guajo, yan y tininas julie y matamo: najong yo anae magmata yo gui pinarejumo.

\c 18
\p
\v 1 JUGUAEYAJAO, O Jeova, y minetgotto.
\v 2 Si Jeova y achojo, y castiyujo, yan y nanalibrijo: Yuusso, metgot y achojo, juangoco yo guiya güiya; patangjo yan y cánggilon y satbasionjo, y leca na torijo.
\v 3 Bae juagang si Jeova, ni combiene na mannae todo ni y alabansa: taegüije bae julibre gui enimigujo.
\v 4 Mato guiya guajo y piniten finatae, ya y minilalag y tinaelaye janamaañaoyo.
\v 5 Y piniten naftan gaegue gui oriyajo, y lason finatae mato guiya guajo.
\v 6 Y chinatsagaco nae juagang si Jeova, ya juagang y Yuusso: güiya jajungog gui temploña y vosso, ya y inagangjo gui menaña, jumalom y talangaña.
\v 7 Ayo nae y tano calamten ya mayengyong, ya y simiento sija y egso manmanyengyong yan mangalamten, sa güiya lalalo.
\v 8 Cajulo aso gui güiingña, ya guinin pachotña guafe manonggue y pinigan mañila pot este.
\v 9 Y janamangag y langet ya tumunog: ya teog na jinemjom gaegue gui sampapa y adengña.
\v 10 Ya maudae güe gui jilo un querubin, ya gumupo güe; magajet na gumupo güe gui jilo y papan y manglo.
\v 11 Japolo jinemjom para fanatuganña; para y tabernaculuña gui oriyaña; jinemjom y janom, teog na mapagajes guinin y langet.
\v 12 Pot y minalag gui menaña y teog na mapagajesña malofan: graniso yan pinigan guafe.
\v 13 Jajulo locue si Jeova gui langet, ya y Gueftaquilo jasangan ni y inagangña: graniso yan pinigan guafe.
\v 14 Ya jatago y flechaña ya manchinalapon: ya magajet, megae na lamlam ya manyinilang.
\v 15 Ayonae esta malie y tinadong y janom, ya janamababa y simiento y tano sija pot y linalatdemo, O Jeova, pot y güinaefen y jinagong gui güiingmo.
\v 16 Jatago desde sanjilo, jachuleyo; ya jaatoyo guinin y megae na janom.
\v 17 Janalibrego gui manmetgot na enimigujo, yan y chumatliéyo, sa sija mas manmetgot qui guajo.
\v 18 Sija manmato guiya guajo gui un jaanen y chinatsagaco: lao si Jeova, güiya y fanapojo.
\v 19 Ya jachuleyo locue gui anae ancho na lugat: janalibreyo sa ninamagof ni guajo.
\v 20 Si Jeova jaapaseyo taemanoja y y tininasso: taemanoja y guinasgas y canaejo unaeyo.
\v 21 Sa juadaje y chalan Jeova: ya ti taelaye yo na juapattayo gui as Yuusso.
\v 22 Sa todo y jinasoña mangaegue gui menajo: ya ti junajanao guiya guajo y tinagoña.
\v 23 Ya guajo cabales guiya güiya: ya juadaje yo guinin y tinaelayeco.
\v 24 Pot este jaapaseyo si Jeova taemanoja y tininasso: taemanoja y guinasgas y canaejo gui menan atadogña.
\v 25 Ya y gaemaase unfanue na gaemaasejao: ya y taotao ni y cabales, unfanue na cabales jao.
\v 26 Ya y gasgas unfanue na gasgasjao: ya y camten unfanue na camtenjao.
\v 27 Sa jago munalibre y mangaepinite na taotao; ya y sobetbio na atadog jago munatunog.
\v 28 Sa jago munamalag y candetto: si Jeova, Yuusso, namanana y jemjom guiya guajo.
\v 29 Sa pot jago na jufalagüe y inetnon sendalo: ya pot y Yuusso jugope y quelat.
\v 30 Ya si Yuus, cabales y chalanña: y fino Jeova esta machague: patang güe para todo y numanangga güe.
\v 31 Jaye si Yuus yaguin ti si Jeova güe? ya jaye y acho, jaguin ti si Yuusta?
\v 32 Si Yuus jagogode yo ni y minetgot: ya jafatitinas cabales y chalanjo?
\v 33 Jafatitinas y adengjo taegüije y adeng y benado: ya janasagayo gui taquilo na sagajo sija.
\v 34 Jafanagüe y canaejo para y guera: ya enaomina y canaejo judobla y atcas bronse.
\v 35 Ya unnaeyo locue ni y patang gui satbasionmo: ya y agapa na canaemo mumantietieneyo; ya y minansomo munamegaeyo.
\v 36 Unnadangculo y pinecatto gui papajo; ya y adengjo ti usulong.
\v 37 Judulalag y enimigujo sija, ya jugâchâ: ya ti jubirago talo asta que jocog.
\v 38 Junafanmañetnot, ya ti siña mangajulo: mamodong sija gui papa adengjo.
\v 39 Sa guinin ungode yo ni y minetgot para y guera: unnafanecon y enimigujo gui papajo.
\v 40 Guinin unfatinas ni y enimigujo na unaeyo ni y tataloñija, para juyulang y chumatliiyo.
\v 41 Manaagang, ya taya jaye ufansinatba: <i>manaagange</i> si Jeova ya ti manjiningog.
\v 42 Ayonae juguleg sija taegüije y petbos gui menan y manglo; taegüije y fache gui chalan ni y manmachalapon.
\v 43 Guinin unnalibre yo gui y inaguaguat y taotao: guinin unadaje yo para jumagas gui nasion sija: y taotao sija ni ti jutungo ujasesetbeyo.
\v 44 Ya anae jajungog guiya guajo ujaosgueyo: ya y taotao juyong ujaosgueyo ni y dinague.
\v 45 Ya taotao juyong manlinachae ya manmamamaela ya manlalaolao guinin manmapongle.
\v 46 Lâlâ si Jeova; ya ubendito y achojo: ya umanataquilo na Yuus y satbasionjo.
\v 47 Si Yuus ni y numae yo y inemog, ya jasujeta y taotao gui papajo.
\v 48 Janalibre yo gui enimigujo: magajet na unnasanjiloyo gui ayo sija y mangajulo contra guajo: ya janalibre yo gui taotao ni y matatnga.
\v 49 Pot este junae jao grasias gui entalo y nasion sija, O Jeova; ya jucanta y alabansa para y naanmo.
\v 50 Dangculo na linibre janae y rayña; ya jafanue minaase ni y pinalaeña; as David ya y semiyaña para taejinecog.

\c 19
\p
\v 1 Y langet munaclaro y minalag Yuus; ya y fineda mamanue y checho canaeña.
\v 2 Y un jaane yan y otro jaane masangang y finijo, ya y un puenge ya y otro puenge mamanue tiningo.
\v 3 Taya sinangan, ni finijo; ti siña umajungog y vosñija.
\v 4 Ya gui todo y tano jumanao y rayaña, ya asta uttimon y tano y finoña: ya japolo tabernaculo para atdao guiya sija.
\v 5 Ya güiya taegüije y nobio ni jumujuyong guinin y cuattoña, ya jamagof taegüije y matatnga na taotao, para ufalago gui finalago.
\v 6 Y jinanaoña guinin un punta gui langet, ya y linilicoña asta y uttimoña: ya taya jaye uatog ni y minaepeña.
\v 7 Y lay Jeova cabales, jafamauleg y ante; y testimonion Jeova seguro, janafanmalalate y manaeisao.
\v 8 Y finañagüe Jeova tunas, janafanmamagof y corason: y tinago Jeova claro, janafanmalag y atadogsija.
\v 9 Y minaañao as Jeova gasgas, sumaga para taejinecog; y sentensian Jeova magajet, ya todo tunas.
\v 10 Na malago mas que y oro, magajet mas que y megae na oro ni y manfino: mames mas que y miet, que y titijo gui sagan miet.
\v 11 Y tentagomo locue mapagat yan sija: ya yaguin jaadaje sija y uguaja dangculo na apas.
\v 12 Ya y linachiña jaye utiningo? ya y linache na ti jutungo, nalibreyo.
\v 13 Unmantiene locue y tentagomo guinin y sobetbio na isao: ya munga mangae ninasiñañija guiya guajo: ayo nae cabalesyo ya gasgas yo guinin y dangculo na quinebrantan y tinago.
\v 14 Polo ya y sinangang y pachotto ya y jinason y corasonjo umauleg gui menamo, O Jeova, minetgotto yan y munalilibreyo.

\c 20
\p
\v 1 SI Jeova uninepejao y jaanen chinatsaga: y naan y Yuus Jacob ninacajulojao.
\v 2 Utago y para uinayudajao guinin y santuario, ya guinin y Sion unninametgotjao.
\v 3 Ujaso todo y ninaemo, ya uchajlao y inefresimo sinenggue.
\v 4 Nae jao taemanoja y minalago y corasonmo, ya cumple todo y pinagatmo.
\v 5 Utafangana gui satbasionmo, ya y naan y Yuusmame injatsa julo y banderanmame: ucumple si Jeova todo y guinagaomo.
\v 6 Pago jutungo na si Jeova jaadadaje y pinalaeña: güiya uinepe gue guinin santos y langetña yan y minetgot y satbasion gui agapaña.
\v 7 Estesija gui caretasija, ya ayosija gui cabayosija nae jaangocosija: lao jita y naan Jeova, ni y Yuusta, utajajasoja.
\v 8 Estesija mandimo ya mamodong: lao jita tafangajulo ya tafanogue tunas.
\v 9 Jeova, nalibre: polo y Ray ya uopejam anae inagang.

\c 21
\p
\v 1 O Jeova, gui minetgotmo ninamagof y ray; ya gui satbasionmo ninamagof megae!
\v 2 Y minalago y corasonña, jago numae: ya ti unpune ni y guinagao y labiosña.
\v 3 Sa untagam güe nu y bendision y minauleg: y coronan oro nu y fino, unpolo gui jilo y iluña.
\v 4 Linâlâ na guinagaoña unnae: y anaco na jaane, para siempre taejinecog.
\v 5 Dangculo y minalagña gui satbasionmo: onra yan minagas unpolo gui jiloña.
\v 6 Sa jago bumendise para taejinecog: unnamagof güe yan minagof gui menamo.
\v 7 Sa y ray jaangongoco si Jeova: ya pot y minaase y Gueftaquilo ti calamten.
\v 8 Y canaemo usoda todo y enimigumo: y agapa na canaemo usoda todo y chumatlie jao.
\v 9 Jago pumolo sija taegüije y jetnon guafe gui tiempon binibumo: si Jeova yumulang sija anae lalalo, ya y guafe ufanlinachae.
\v 10 Ya y tinegchaña unyulang gui jilo y tano, ya y semiyaña gui entalo y famaguon y taotao.
\v 11 Sa jagasja majasuye y taelaye contra jago: jagasja majaso y dinague ni y ti siña mafatinas.
\v 12 Sa jago fumatinas na jabira y tataloñija ya unnalisto y jalon y atcosmo contra y matañija.
\v 13 Taquilo jao, O Jeova, yan y minetgotmo: incantaye yan inalabaye y ninasiñamo.

\c 22
\p
\v 1 YUUSSO, Yuusso, sa jafa na undingo yo? sa jafa chago jao gui inayudajo yan y finijo gui inigongjo.
\v 2 O Yuusso, juagang gui jaane ya ti unope: ya gui puenge lao jusoda y descanso.
\v 3 Ya y santos jao, O jago ni y sumasaga gui alabansan Israel.
\v 4 Yya jago nae manangoco y tatanmame: manangoco ya unnafanlibre sija.
\v 5 Maaagang jao ya ninafanlibre: manmanangoco nu jago ya ti manmamajlao.
\v 6 Ya guajo y gâgâ ilo ya ti taotao: namamajlao gui lalaje ya madespresia gui taotao.
\v 7 Todo y lumiiyo manatchatgue pot guajo mamuyuyueyo ya jayeyengyong y ilonñija.
\v 8 Angoco jao as Jeova; polo ya ulibre gue: polo ya ulibre güe sa güinaeya güe.
\v 9 Sa jago y chumule yo gui tiyan: ya unnafanangoco anae gaegue yo gui jaof nanajo.
\v 10 Gui jilomo mayute yo guinin y tiyan: desde y tiyan nanajo jago Yuusso.
\v 11 Chamo chachago guiya guajo; sa y chinatsagaco esta jijot, sa taya jaye yo uayuda.
\v 12 Megae na toro jaoriyayeyo: manmetgot na toron Básan jumijujuteyo.
\v 13 Ya jabababa y pachotñija guiya guajo taegüije y león ni tegcho yan cumate.
\v 14 Janamachuda yo taegüije y janom, todo y telangjo manápula: y corasonjo taegüije y danges; esta madirite gui talo gui sanjalomjo.
\v 15 Anglo y minetgotto taegüije y pedason an mafag: ya y jilajo cheton gui paladatto: ya gui petbos finatae nae unpoloyo.
\v 16 Sa maoriyayayeyo y galago sija: majijujuteyo y inetnon y manaelaye; ya manadochon gui canaejo yan y adengjo.
\v 17 Mojon jusangan todo ni y telangjo: sija jaatanyo ya jaconsidedera.
\v 18 Maipe gui entaloñija todo y bestidujo: ya y magagujo marifa.
\v 19 Lao jago, O Jeova, chamo chachago: O jago, minetgotto, chadig yan unayudayo.
\v 20 Nalibre gui espada y antijo: y beyan corasonjo, guinin y ninasiñan y galago.
\v 21 Nalibreyo gui pachot y león; magajet, guinin y canggilon y nubiyo ni titogcha, unope yo.
\v 22 Bae jusaasgane y mañelujo y naanmo: ya gui entalo gui inetnon taotao bae jualalabajao.
\v 23 Ya y manmaañao as Jeova, fanmanalaba nu güiya: todo y semiyan Jacob fanmanonra nu güiya: ya fanmaañao nu güiya todo y semiyan Israel.
\v 24 Sa ti guinin jadespresia ni jachatlie y pinadesen y pebble; ni unaatog y mataña guiya güiya: ya anae jaagang guiya güiya, jajungog.
\v 25 Ya iya jago nae mamaela y alabansajo gui dangculon inetnon: ya y promesajo juapase gui menan y manmaañao güe.
\v 26 Ufañocho y manmanso ya ufanjaspog: ufanmanalaba as Jeova y umaliligao güe: polo ya ufanmanlâlâ y corasonmiyo para taejinecog.
\v 27 Ujajaso ya ufanalo guato as Jeova todo y uttimon y tano: ya ufamnanadora gui menamo todo y familian y nasion sija.
\v 28 Sa as Jeova y raeno: ya güiya umagas gui todo nasion.
\v 29 Ufañocho ya ufanmanadora todo y yinemog y tano: gui menanña ufandimo, todo y manunog gui eda: güiyaja ni y tisiña unalala y antiña.
\v 30 Un semiya usinetbe güe: ya umasangan si Jeova asta y uttimo generasion.
\v 31 Ufanmato ya ufanmasangan y tininasña ni y taotao na umafañago, na güiya fumatinas este.

\c 23
\p
\v 1 SI Jeova güiya y pastotjo: tayayo unafatta.
\v 2 Y manbetde na chaguan nae janaason yo: ya y quieto na janom nae jaosgaejon yo.
\v 3 Jananalo y antijo: jaosgaejon yo gui chalan tininas pot y naanña.
\v 4 Yaguin jufamocat gui chalan y anineng y finatae, ti maañao yo ni jafa na taelaye, sa jago gaegue guiya guajo: y baramo yan y bastonmo unnae yo minagof.
\v 5 Unfamauleg y lamasa gui menajo yan y menan y enimigujo sija: naye laña y ilujo, ya y copajo esta machúchuda.
\v 6 Sen magajet y minauleg yan y minaase madalalagyo todo nu sija gui jaanen linâlâjo: ya y guima Jeova jusaga para taejinecog na jaane.

\c 24
\p
\v 1 Y tano iyon Jeova yan y binilaña: y tano yan y manasaga gui sanjalomña.
\v 2 Sa güiya fumatinas gui jilo y tase: ya gui jilo y janom nae japolo fitme.
\v 3 Jaye ucajulo gui egso Jeova? ya jaye ugaegue gui sagan y sinantosña.
\v 4 Ayo y gasgas canaeña yan y gasgas corasonña: ni ti pumopolo gui taebale y antiña ni ufanjula ni y dinague.
\v 5 Güiya uresibe y bendision Jeova: yan y tininas guine as Yuus satbasionña.
\v 6 Este na generasion y umaliligao güe: y umaliligao y matamo, O Yuus Jacob. Sila.
\v 7 Jatsa julo y ilonmiyo, O jamyo trangco sija ya umajatsa julo y taejinecog na potta sija, ya y Ray langet ujalom.
\v 8 Jaye este na Ray langet? Si Jeova, metgot yan matatnga: si Jeova matatnga gui guera.
\v 9 Jatsa julo y ilonmiyo, O jamyo trangca sija ya umajatsa julo y taejinecog na potta sija ya y Ray langet ujalom.
\v 10 Jaye este na Bay langet? Si Jeova gui inetnon sendalo, güiya ayo y Ray langet. Sila.

\c 25
\p
\v 1 YYAJAGO, O Jeova, nae jujatsa y antijo.
\v 2 O Yuusso, iyajago nae juangocoyo: chamo yo munamamamajlao; chamo pumopolo y enimigujo na ugana gui jilojo.
\v 3 Magajet, na todo y mumananggajao ti ufanmamajlao: sija ufanmamajlao ni y chumogüe dinague sin jafa.
\v 4 Y chalanmo, O Jeova, fanueyo; fanagüe yo, ni y chalanmo.
\v 5 Osgaejonyo gui minagajetmo ya unfanagüeyo; sa jago y Yuus ni y satbasionjo: iyajago nae jufannangga todotdia.
\v 6 Jaso, O Jeova, y mauleg na minaasemo; yan y mauleg na güinaeyamo, sa sija guinin apmam na tiempo.
\v 7 Chamo jumajaso y isao y pinatgonjo, ni y quinebrantaco ni y tinago: segun y güinaeyamo jasoyo, pot y minauleg y naanmo, O Jeova.
\v 8 Mauleg yan tunas si Jeova: pot enao na jafanagüe y maniisao ni y chalan.
\v 9 Y manmanso ufanfinanagüe gui juisio: yan y manmanso ufanguinia gui chalan.
\v 10 Todo y chalan Jeova güinaeya yan minagajet ni y ayo y umadadaje y tratuña yan y testimoniuña.
\v 11 Pot y naanmo, O Jeova, asie y isaojo sa gosdangculo.
\v 12 Jaye ayo na taotao y maañao as Jeova? güiya ufinanagüe ni y chalan mano y inayegña.
\v 13 Y antiña usaga gui mauleg: ya y semiyaña uereda y tano.
\v 14 Y secreton Jeova gaegue guiya sija y mumaañaogüe güe; ya güiya ufanagüe sija ni y tratuña.
\v 15 Y atadogjo siempre juatan si Jeova; sa güiya ujala y adengjo juyong gui laso.
\v 16 Atanyo, ya gaease ni guajo: sa guajo taeconsueloyo yan piniteyo.
\v 17 Y chinatsagan y corasonjo lumalamegae: najuyongyo gui pinitijo.
\v 18 Atan y trinesteco yan y pinitijo; ya unasie todo y isaojo.
\v 19 Atan y enimigujo, sa sija manmegae, ya sija chumatliiyo ni y fejman na chinatlie.
\v 20 Adaje y antijo ya nalibreyo: ya chajo mamamajlao, sa iyajago nae juangocoyo.
\v 21 Y minauleg yan y tininas juadádajeyo: sa jago junanangga.
\v 22 Nalibre, O Yuus, y iya Israel gui todo y chinatsagaña.

\c 26
\p
\v 1 JUSGAYO, O Jeova, sa guajo jumajanao yo gui tininasso: juangocoyo locue gui as Jeova: pot enao na ti jusulong.
\v 2 Ecsamina yo, O Jeova, ya chagueyo: chague y jinasojo gui jinalomjo yan y corasonjo.
\v 3 Sa y güinaeyamo gaegue gui menan atadogjo; ya gui minagajetmo nae jumajanaoyo.
\v 4 Ti jagasja matachongyo yan y ti manmagajet na taotao; ni jujalom yan y lumilipa.
\v 5 Juchatlie y inetnon y chumogüe taelaye: ya ti jufatachong yan y manaelaye.
\v 6 Jufagase y canaejo ni y tinaeisao: taegüije juoriya gui attatmo, O Jeova.
\v 7 Para junajungog y inagang y grasias yan para jusangan todo y ninamanmanmo.
\v 8 Jeova, yajo y sagan y guimamo: yan y lugat nae sumasaga minalagmo.
\v 9 Chamo na fandadaña yan y maniisao y antijo, ni y jaanijo yan y taotao cájaga.
\v 10 Sa ayosija na canaeñija mangaegue y nacacha: ya y agapa y canaeñija bula ni y catnada.
\v 11 Lao guajo jumajanao yo yan y tininasso: nalibreyo, ya gaease ni guajo.
\v 12 Y adengjo gaegue gui lugat ni yano: ya gui inetnon taotao nae jubendise si Jeova.

\c 27
\p
\v 1 SI Jeova y candetto yan y satbasionjo? ya jaye jumaañagüeyo? si Jeova y minetgot y linâlâjo, ya jaye yo nae jumaañao?
\v 2 Anae manmato guiya guajo y chumogüe taelaye para u jacano y catneco, y contrariojo yan y enimigujo, sija manmatompo ya manmatomba.
\v 3 Achogja ujapolo un inetnon sendalo contra guajo ti maañao y corasonjo: achogja ucajulo y guera contra guajo, este nae juangocoyo.
\v 4 Unoja na güinaja jugagao gui as Jeova, este jualiligao; na jugaegue gui guima Jeova todo y jaanen linâlâjo, para julie y guinatbon Jeova ya para jualigao gui temploña.
\v 5 Sa güiya munaatogyo gui tabernacoluña gui jaanen pinite: ya janaatogyo gui fanatog y tabernacoluña: ya japoloyo julo gui jilo y acho.
\v 6 Ya pago janataquiloyo y ilujo gui jilo y enimigujo gui oriyajo: ya junae gui tabernacoluña inefresen minagof; bae jucantae, magajet, jucantaye alabansa sija si Jeova.
\v 7 Jungog, O Jeova, anae juagang ni inagangjo, gaease locue ni guajo ya unopeyo.
\v 8 Anae ilegmo: Aligao jamyo y matajo; y corasonjo ilegña nu jago: O Jeova, y matamo jualiligao.
\v 9 Chamo munaaatog y matamo guiya guajo; chamo munasusuja yan y binibumo y tentagomo: jago guinin ayudajo; chamoyo yumuyute ya chamoyo dumidingo, O Yuus gui satbasionjo.
\v 10 Anae si tatajo yan nanajo yumuteyo: si Jeova jumocayo.
\v 11 Fanagüeyo, O Jeova, ni y chalanmo: ya osgaejonyo, gui chalan yano, pot rason y enimigujo.
\v 12 Chamoyo pumopolo gui minalago y contrariojo: sa mangajujulo contra guajo mandacon na testigo, ya jaye usinangang y taease.
\v 13 Guinin lalangoyo yaguin ti jujonggue na guaja nae julie y minauleg Jeova gui tano ni y manlâlâlâ.
\v 14 Nangga si Jeova: nametgotjao ya polo ya unamatatnga y corasonmo: magajet, na nangga jao si Jeova.

\c 28
\p
\v 1 YYAJAGO, O Jeova, juaagang; achojo, chamo fatilúluye yo: yaguin infatiluye yo, guajo uparejo yan y manútunog gui tadong y joyo.
\v 2 Jungog y inagang y guinagaojo anae juagang jao: anae jujatsa y canaejo gui sinantos templomo.
\v 3 Chamoyo cumocone guato gui manaelaye yan y chumogüe y taelaye: ya jasasangan y pas gui tiguangña ya y inacacha gaegue gui corasonñija.
\v 4 Nae sija taemanoja y chechoñija: ya taemanoja y taelayen chechoña. Nae sija taemanoja y finatinas y canaeñija: apase ni y para ujamarese.
\v 5 Sa timanmalago jalie y checho Jeova, ni y finatinas y canaeña, ufanyinilang sija ya ti uninafangajulo.
\v 6 Bendito si Jeova, sa jajungong y inagang y guinagaojo.
\v 7 Si Jeova y minetgotto yan y patangjo; y iyagüiya nae manangoco y corasonjo, ya guajo uayuda: Enao mina senmagof y corasonjo; ya y quinantaco nae jualabagüe.
\v 8 Si Jeova y minetgotñija: ya güiya y minetgot y satbasion para y pinalaeña.
\v 9 Nalibre y taotaomo ya bendise y erensiamo: ya nafañocho sija ya unmantiene sija para taejinecog.

\c 29
\p
\v 1 NAE si Jeova, O famaguon manmetgot, nae si Jeova ni inenra yan y minetgot.
\v 2 Nae si Jeova y inenra ni mauleg para y naanña: adora si Jeova ni guinatbon y sinantosña.
\v 3 Y inagang Jeova gaegue gui jilo y janomsija: ya y Yuus langet janajujulo: junggan, si Jeova, gui jilo y megae na janom.
\v 4 Y inagang Jeova y ninasiña: y inagang Jeova bula y minagas.
\v 5 Y inagang Jeova yumuyulang y trongcon y sedrosija: magajet na jayulang si Jeova y trongcon sedrosija y Líbano.
\v 6 Ya janafanayog sija locue taegüije y tatnero: y Líbano yan y Sirion taegüije y patgon y dadao na nubiyo.
\v 7 Y inagang Jeova umuutut y mañila y guafe.
\v 8 Y inagang Jeova munamayengyong y jalomtano: janameyeyengyong si Jeova y jalomtano guiya Cades.
\v 9 Y inagang Jeova munafanmañañago y binado sija ya janafanquesnuda y jalomtano: ya y temploña nae todo y güinaja ilegña: Minalag.
\v 10 Si Jeova anae guaja delubio matachong calang un ray; magajet na matatachong si Jeova calang ray na taejinecog.
\v 11 Si Jeova unae minetgot y taotaoña: si Jeova jabendise y taotaoña ni y pas.

\c 30
\p
\v 1 JUNATAQUILO jao, O Jeova; sa jago unnajatsa yo julo: ya ti unnafanmagof y enimigujo guiya guajo.
\v 2 O Jeova, Yuusso, juagangjao ya unnajomloyo.
\v 3 O Jeova, jago munacajulo y antijo gui naftan: unadajeyo na lâlâyo para mungayo tumunog gui naftan.
\v 4 Cantaye si Jeova, O jamyo mañantosña: ya innae grasias y santos na naaña.
\v 5 Sa pot didideja guaja linalaloña; gui finaboreseña nae guaja linâlâ: yaguin y pupuenge majon sumaga y tinanges; y egaan mato y minagof.
\v 6 Ya guajo jagas ileco anae lumálaguaja yo: ti jucalamten talo taejinecog.
\v 7 Sa jago, Jeova, pot y finaboresemo jagasja unnafitme y egsojo: lao unnana y matamo, ya guajo chumatsaga.
\v 8 Yya jago, O Jeova, juaagangjao: ya si Jeova jutayuyut.
\v 9 Jafayo probechoco gui jâgâjo, anae tumunog yo gui naftan? Ada uinalabajao ni y petbos? Ada usangan y minagajetmo?
\v 10 Jungog, O Jeova, ya gaease ni guajo: Jeova, jago para inayudajo.
\v 11 Jago bumira y inigongjo gui baela: ya unpula y lutojo ya unnaquinereasyo ni y minagof;
\v 12 Para jucantaye jao inenra ya ti jufamatquilo: O Jeova, Yuusso, junaejao grasias para taejinecog.

\c 31
\p
\v 1 YYAJAGO, O Jeova, nae juangoco: chamoyo munamamamajlao para taejinecog: nalibreyo gui tininasmo.
\v 2 Egueng papa guiya guajo y talangamo, nalibreyo guse: jago y para guajo acho ni y fitme, pot y guima lumijing nae para unnalibreyo.
\v 3 Sa jago y achojo yan y castiyujo; enao mina pot y naanmo esgaejonyo ya chachalalaneyo.
\v 4 Chuleyo gui lagua ni y munanaaatogyo gui ti umatungo: sa jago y seguro na sagajo.
\v 5 Y canaemo nae, junae ni y espiritujo: unnalibreyo, O Jeova, jago Yuus minagajet.
\v 6 Juchatlie ayo sija y numanangga y taebale na dinague: lao guajo si Jeova juangongoco.
\v 7 Jumagof ya jusenmagof gui minaasemo: sa jagas unlie y pinitijo: ya jagas untungo y antijo gui chinatsaga.
\v 8 Ya jago ti jumujuchomyo gui canae y enimigujo: jagas unpolo y adengjo gui dangculo na sagayan.
\v 9 Gaease ni guajo, O Jeova, sa estagüe yo gui chinatsaga: sa y atadogjo linachae ni y pinite, junggan, y antijo yan y tataotaojo.
\v 10 Sa y jaanijo linachae ni y trinestico, ya y sacanjo ni y suspiros: linalachae y minetgotto pot y tinaelayeco: ya y telangjo mananglo.
\v 11 Pot todo y enimigujo, jumuyongyo mamajlao, magajet na sentaegüijeja a para y tiguangjo yan y minaañao ni y manatungoyo: ya y lumiliiyo gui sanjiyong mañuja guiya guajo.
\v 12 Sa esta malefayo taegüije y matae ni ti manjaso: taegüijeyo y an mafag baso.
\v 13 Sa jujungog y dinisonran y lajyayan: minaañao sija gui todo oriya: anae manafaesen entresija contra guajo, ya majasusuye para umacone y antijo.
\v 14 Lao guajo, iya jago nae juangocoyo, O Jeova: ileco: Jago y Yuusso.
\v 15 Y canaemo nae gaegue y tiempoco: nalibre yo gui canae y enimigujo yan y pumetsisigueyo.
\v 16 Nafanina y matamo gui jilo y tentagomo: nalibreyo ni y güinaeyamo.
\v 17 O Jeova, chamo yo munamámamajlao; sa jagasja juaagangjao: polo y manaelaye ya ufanmamajlao: polo sija ya ufanmamatquilo gui naftan.
\v 18 Nafanmamatquilo y labios ni y manmandadague; sa manguecuentos saguat contra y manunas, yan sobetbia yan despresio.
\v 19 Jafa muna dangculo y minaulegmo ni unadadaje para y mumaañaogüe jao, na unfatinas para y umangocojao gui menan y famaguon y taotao.
\v 20 Jago nae ufanatog sija na ti umatungo gui menamo guinin y taelaye na contraton taotao; jago unadaje sija gui guima lumijing guinin y inaguaguat y jila sija.
\v 21 Bendito si Jeova: sa jafanueyo ninamanman gui minaaseña gui siudan manmetgot.
\v 22 Ya guajo ileco y nalulajo: Juutut yo gui menan atadogmo; lao magajet na jago jumungog y vos y guinagaojo anae juagangjao.
\v 23 Guaeya si Jeova todo jamyo mañantos; ya y manmauleg adaje si Jeova, ya apase megagae y fumatitinas ni y sobetbia.
\v 24 Nafanmetgot jamyo, ya inafanmatatnga y corasonmiyo, todo y numanangga si Jeova.

\c 32
\p
\v 1 DICHOSO y maasie ni y taelayen finatinasña, ya y isaoña matampe.
\v 2 Dichoso y taotao ni y ti jacatgaye si Jeova ni tinaelaye, ni uguaja gui espirituña dinague.
\v 3 Anae mamatquiloyo, y telangjo ninafanbijo, ni y inigongjo todotdia.
\v 4 Sa y jaane yan y puenge y canaemo macat guiya guajo; ya y finetgonjo mabira para y inanglo gui tiempon maepe. Sila.
\v 5 Y isaojo junatungo jao ya y tinaelayeco ti junaatog; ya ileco: Guajo bae juconfesatñaejon y tinaelayen finatinasso as Jeova; ya jago unasie y taelayen y isaojo. Sila.
\v 6 Sa este nae umatayuyut jao y mandeboto todos gui tiempo anae mojon siña ujasoda: senmagajet anae machuchuda inetnon y janom, ti ufato guiya güiya.
\v 7 Jago y fanatugco; ya gui chinatsaga jago unadajeyo: ya nu y cantan linibre, jago unoriyayeyo.
\v 8 Junatungo jao ya jufanagüe jao ni y chalan anae jumajanao: jupagat jao nu y atadogco.
\v 9 Chamo pumarérejo yan y cabayo, pat y mula ni taya tiningoñija: na nesesita y modasa yan y freno para umantiene; yaguin taya estesija ti malago guaguato guiya jago.
\v 10 Megae na triniste para y manaelaye: lao y numaangongoco si Jeova, minaase umoriyayayegüe.
\v 11 Fanmagof as Jeova, ya infansenmagof, O jamyo manunas; ya fanagang ni y minagof, todo y manunas na corason.

\c 33
\p
\v 1 FANMAGOF gui as Jeova jamyo manunas: sa y manunas bonito na alabansa.
\v 2 Fanmannae grasias indandane si Jeova ni atpa: cantaye güe ni alabansa nu y guitala ni y gaecuetdas dies.
\v 3 Cantaye güe ni y nuebo na canta: dandan mauleg ni y agang.
\v 4 Sa y fino Jeova tunas: ya todo y chechoña esta mafatinas ni y minagajet.
\v 5 Güiya yaña y tininas yan y juisio; ya cariño na güinaeya gui as Jeova, bula y tano.
\v 6 Pot y fino Jeova esta mafatinas y langetsija: ya pot y jajaja ni y pachotña, todo y inetnonñija.
\v 7 Güiya munadaña gui un monton y janom gui tase: güiya pumolo gui atmasén y tinadongsija.
\v 8 Manmaañao as Jeova todo y tano: manmaañao nu güiya todo mañasaga gui tano.
\v 9 Sa güiya umalog ya jumuyong: güiya manago ya sumaga fitme.
\v 10 Si Jeova munataesetbe y pinagat y nasion; ya güiya munataebale y jinaso y taotao.
\v 11 Y pinagat Jeova sumaga para taejinecog: y jinason y corasonña para todo y generasion.
\v 12 Dichoso y nasion ni si Jeova Yuusña: yan y taotao ni y jaayeg pot erensia para güiya.
\v 13 Desde y langet jaatan si Jeova: jalilie todos y famaguon Adam.
\v 14 Desde y sagaña na lugat jaatan; jaatitutuye todo y mañasaga gui jilo y tano.
\v 15 Güiya fumatinas y corasonñija todos: yan jaatitutuye todo y chechoñija.
\v 16 Y ray ti umalibre pot y dangculon inetnon sendaloña: y matatnga na taotao ti umasatba pot y dangculon minetgotña.
\v 17 Y cabayo taebale para useguro: sa güiya ti unalibre ni uno nu y dangculon jinilatña.
\v 18 Estagüeja, y atadog Jeova gui jilo y manmaañagüe güe: gui jiloñija y numanangga y minaaseña.
\v 19 Para unalibre gui finatae y antiñija: ya para unae linâlâ gui ñinalang.
\v 20 Y antita jagas jananangga si Jeova: y ayudata yan y patangta güiya.
\v 21 Pot güiya manmagof y corasonta, sa y sinantos naanña nae jagas taangocojit.
\v 22 Polo y minaasemo, O Jeova, ugaegue guiya jame, según ninangganmamame guiya jago.

\c 34
\p
\v 1 JUBENDISE si Jeova gui todo y tiempo: y alabansaña siésiempreja sumaga gui pachotto.
\v 2 Si Jeova umalaba y antijo: man manjungog y manmanso ya ninafanmagof.
\v 3 Junadangculo si Jeova guiya guajo: ya nita tanataquilo y naanña gui un vos.
\v 4 Jualigao si Jeova ya güiya jajungogyo: ya todo y minaañaojo janalibreyo.
\v 5 Sija inatangüe ya infaninina: ya y matañija ti ufanmamajlao.
\v 6 Este y namase na taotao umagang, ya si Jeova jumungog, ya ninalibre todo gui chinatsagaña.
\v 7 Y angjet Jeova jaoriyaye sija y manmaañao nu güiya ya janalibre sija.
\v 8 Chague ya unlie na mauleg si Jeova: dichoso y taotao ni umangocogüe guiya güiya.
\v 9 Fanmaañao as Jeova, jamyo mañantosña: sa taya ufatta para y manmaañao nu güiya.
\v 10 Y mandiquique na león mannamase ya manñalang; ya y umaliligao si Jeova ti ufatta ni jafa na minauleg.
\v 11 Maela jamyo famaguon, ecungog yo: ya jufanagüe jamyo ni y minaañao as Jeova.
\v 12 Jaye enao na taotao y tumátana y linâlâ, ya yaña megae na jaane para ulie y minauleg?
\v 13 Adaje y jilamo gui taelaye, yan y labiosmo na ucuentos mandague.
\v 14 Suja gui taelaye ya fatinas y mauleg; aligao y pas ya dalalag.
\v 15 Y atadog Jeova gaegue gui jilo y manunas: ya y talangaña esta mababa pot y inagangñija.
\v 16 Y matan Jeova contra y fumatitinas y taelaye para uutut gui tano y jinasoñija.
\v 17 Managang y manunas ya si Jeova jumungog: ya todo y chinatsagañija ninafanlibre.
\v 18 Jijot esta si Jeova gui manmaque branta na corason: yan y manmañetnot na espiritu janalibre.
\v 19 Megae y pinitiñiñija y manunas: lao todo ayo si Jeova munafanlibre.
\v 20 Jaadaje todo y telangñija: ya ni uno guiya sija umayamag.
\v 21 Y tinaelaye upinino y <i>taotao</i> ni taelaye: ya y chumatlie y manunas ufansinentensia.
\v 22 Janalilibre si Jeova y linâlâ y tentagoña: ya taya ni uno ni umangoco güe usinentensia.

\c 35
\p
\v 1 AGUAGUATE, O Jeova, ayo y umaguaguaguateyo; mumo yan ayo y amumumujo.
\v 2 Mantiene y patang yan guinegüe, ya tojgue para unayudayo.
\v 3 Ya chule y lansa ya patang y chalan contra ayo y pumetsisigueyo: alog ni antijo: Guajo y satbasionmo.
\v 4 Polo ya ufanmamajlao, ya ufanquinenfunde y umaliligao y antijo: polo ya ufanalo tate ya ufanmamajlao y jumajaso y taelayejo.
\v 5 Polo sija ya calang y paja gui menan y manglo: ya y angjet Jeova ufanchineneg sija.
\v 6 Polo y chalanñija ya jomjom yan palagse: ya y angjet Jeova ufanpinetsigue sija.
\v 7 Sa sin causa manatog para guajo y lagua gui joyo: ya sin causa manmanguadog joyo para y antijo.
\v 8 Polo ya ufato guiya güiya ya yinilang ni ti jatungo: polo ya y lagua ni janaaatog, ucone maesagüe: yan y jalom yinilang nae upodong güe.
\v 9 Ya umagof y antijo gui as Jeova: ya umagof gui satbasionña.
\v 10 Todo y telangjo y ilegñija: Jeova, jaye parejumo? ni unalibre y mamoble gui mas manmetgot qui güiya: magajet na y mamoble yan y mannesesitao, guinin y jachulelejguan?
\v 11 Mangajulo testigon mandague: ya jafaesenyo ni y ti jutungo.
\v 12 Manaeyo ni taelaye pot y mauleg, ya manataelaye y antijo.
\v 13 Lao guajo anae manmalango sija, magagojo y luto: junatriste y antijo yan umayunat: y tinaetaejo tumalo jalom gui pechoco.
\v 14 Mamomocat yo ya ileleco: Güiya buente y gachongjo, pat y chelujo: ya tumecon yo triste calang uno ni y umuugung pot si nanaña.
\v 15 Lao anae desgrasiaoyo, sija manmagof ya mandaña: ya y gosnamaase mandaña contra guajo ya guajo ti jutungo: sija matitegyo ya ti manbasta.
\v 16 Parejo yan y áplacha na minefea gui fandango, janachéchegcheg y nifenñija guiya guajo.
\v 17 Jeova, asta ngaean nae unatan? nalibre y antijo gui yinilangña, yan y beya y corasonjo gui león.
\v 18 Junae jao grasias gui dangculon y inetnon taotao: ya jualaba jao gui entalo linajyan taotao.
\v 19 Chamo pumopolo na ufanmamagof guiya guajo y enimigujo sin jafa? ni ayo y chumatlieyo sin causa jaachetgue yo nu y atadog.
\v 20 Sa ti manguecuentos pas: ya contra y manmanso gui tano jajajaso y finijo dinague.
\v 21 Magajet na jabababa y pachotñija contra guajo; ilegñija: Ja, ja y atadogmameja lumie.
\v 22 Unlie este, O Jeova; chamo famatquiquilo: O Jeova, chamo chachago guiya guajo.
\v 23 Jaso ya fagmata para y juisioco; junggan, para y causaco Yuusso yan y Señotto.
\v 24 Jusgayo taemanoja y tininasmo, O Jeova, Yuusso, ya chamo pumopolo na ufanmamagof guiya guajo.
\v 25 Chamo pumopolo na ujaalog gui corasonñija: Ja, taegüije manmalagojit; chamo pumopolo na ujaalog: Jita jagas tacalamot güe.
\v 26 Polo ya ufanmamajlao ya ufañatsaga ayo sija y manmagof pot y manadañujo: polo ya ufanminagago ni y minamajlao yan y disonra y munadangculo sija contra guajo.
\v 27 Polo ya ufanagang ni minagof ya ufanmagof y gumaeya y tinas na causaco: junggan, polo ya ujaalog siempre: innadangculo si Jeova, ni y yaña na memegae y tentagoña.
\v 28 Ya y jilajo usangan ni y tininasmo, yan todotdia ni y alabansamo.

\c 36
\p
\v 1 YINEMBESTE y taelaye, ilegña gui corasonjo, taya minaañao as Yuus gui menan atadogña.
\v 2 Sa pot enao jafaande maesa güe gui atadogña, ya ti usoda y taelayeña ya umachatlie gue.
\v 3 Y finijo gui pachotña manaelaye yan finababa: basta güe ni utungo yan ufatinas y mauleg.
\v 4 Y tinaelaye jajajaso gui jilo camaña: japolo maesa güe gui un chalan ni y ti mauleg: ti jachatlie y inacacha.
\v 5 O Jeova, asta y langet y güinaeyamo; y minagajetmo inataca asta y mapagajes.
\v 6 Y tininasmo taegüije y egso Yuus; y juisiomo sija dangculoña tinadong: y taotao yan y gâgâ, jago umadadaje, O Jeova.
\v 7 Gosdangculo y balotña y güinaeyamo, O Yuus! ya y famaguon taotao ufanmagogue gui papa y anineng y papamo.
\v 8 Ufansennajong ni y minegae y guimamo: ya jago unnafanguimen ni y sadog y minagofmo.
\v 9 Sa iyajago nae gaegue y bebô y linâlâ: ya y ininamo nae infanmalie inina.
\v 10 Sisigueja y güinaeyamo para y tumungo jao; ya y tininasmo para manunas na corason.
\v 11 Chamo pumopolo ya ufato contra guajo y patas y sobetbio: ni y canae y manaelaye unasuja yo.
\v 12 Ayo nae mamodong y manmamatitinas ni y taelaye: sija manmachoneg ya ti siña ufangajulo.

\c 37
\p
\v 1 CHAMO umestotban mamaesa jao ni y chumogüe daño, ni unguaja embidia, ni y fumatitinas y taelaye.
\v 2 Sa ufanmautut guse taegüijeja y chaguan, ya ufanmalayo taegüije y chaguan betde.
\v 3 Angocojao as Jeova, ya fatinas y mauleg: saga gui tano ya unchogüe minauleg.
\v 4 Magofjao as Jeova: ya güiya unninae ni guinagao y corasonmo.
\v 5 Bira y chalanmo para as Jeova: ya angocogüe locue, ya güiya unajuyong este.
\v 6 Ya janajanao y tininasmo taegüije y manana: ya y juisiomo taegüije y taloane.
\v 7 Quieto jao as Jeova, ya nanggagüe nu y siningon: chamo umestotban mamaesa jao ni y mumegae, gui chalanña ni y taotao ni fumatitinas y dinague.
\v 8 Basta y binibo, ya polo y linalalo; chamo umestotban mamaesa jao para unfatinas y dano.
\v 9 Sa y chumogüe dano ufanmautut: lao y numanangga si Jeova, sija ujaereda y tano.
\v 10 Ya desde este didide ti utaegüe y taelaye: magajet na jaguefjajaso y sagaña ya utaegüe güe.
\v 11 Lao y manmanso ujaereda y tano: ya ufanmagof maesa sija ni megae na pas.
\v 12 Y taelaye man jajaso dinague contra y manunas ya janachechegcheg y nifenñija guiya güiya.
\v 13 Si Jeova chumachaleg pot güiya: sa jalilie na ufato gui jaaniña.
\v 14 Y manaelaye jalagnos y espada, yan janadilog y atcosñija para uyute papa y mamoble yan y mannesesitao: para ujapuno sija y manunas gui chalan.
\v 15 Y espadañija jumalom gui corasonñijaja ya y atcosñija umayamag.
\v 16 Maulegñaja y didide gui manunas, qui y minegae gui megae na manaelaye.
\v 17 Sa y canae y manaelaye ufanmayamag: lao si Jeova jamantietene y manunas.
\v 18 Jatungo si Jeova y jaanen y manunas: ya y erensiañija usaga para taejinecog.
\v 19 Sija, ti ufanmamajlao gui taelaye na tiempo: ya y jaanen ñinalang ufanjaspog.
\v 20 Lao y manaelaye ufanmalingo: yan y enimigon Jeova ufanparejo y sebon cotdero sija: sija ufanlinachae, calang aso ufanguelinachae.
\v 21 Y manaelaye mañuñule inayao ya ti jaapapasetalo: ya y manunas guaja minaaseñija ya mannae.
\v 22 Sa ayosija y manbendise pot güiya ujaereda y tano: ya ayosija y manmatdise pot güiya ufanmautut.
\v 23 Sa y jinanao y mauleg na taotao si Jeova mumantietene; ya güiya yaña y chalanña.
\v 24 Yaguin matomba, ti uguefpodong: sa si Jeova mumantietene nu y canaeña.
\v 25 Guine patgon yo ya estayo bijo; lao tatnae julie y mauleg madingo, ni y semiyaña manegagao nengcanoñija.
\v 26 Todotdia guaja minaase yan ninaayao: ya y simiyaña para bendision.
\v 27 Suja gui taelaye, ya fatinas y mauleg; ya sumasasaga jao para taejinecog.
\v 28 Sa si Jeova yaña y juisio, ya ti jadingo y mañantosña: sija ufanmaadaje para siempre: ya y semiyan y manaelaye ufanmautut.
\v 29 Y manunas ujaereda y tano ya usaga para taejinecog gui jiloña.
\v 30 Y pachot y manunas manguecuentos minalate, ya y jilaña cumuecuentos juisio.
\v 31 Y lay y Yuusña gaegue gui corasonña, pot enao na y adengña ti usulong.
\v 32 Y taelaye jaespipia y tinas ya jaegaga para upuno.
\v 33 Si Jeova ti upinelo gue gui canaeña: ni usinentensia güe yan manjusga.
\v 34 Nangga si Jeova ya adaje y chalanña, ya güiya unninataquilo para unereda y tano: anae y manaelaye ufanmautut, jago siempre unlie.
\v 35 Guajo jagas julie y taelaye na dangculo ninasiñaña, ya janamayao güe, calang y atbot ni betde gui edaña.
\v 36 Ya jumalofan ya estagüe, na taegüe: magajet na jualigao ya tisiña masoda.
\v 37 Jaso y cabales, ya atan y tinas na taotao: sa y uttimoña ayo na taotao y pas.
\v 38 Lao y manaelaye todo manmayulang: ya y uttimon y manaelaye ufanmautut.
\v 39 Lao y satbasion y manunas gui as Jeova: güiya y minetgotñija gui tiempon y chinatsaga.
\v 40 Ya si Jeova ufaninayuda ya uninafanlibre gui manaelay: ya uninafansatba sa sija numananggagüe.

\c 38
\p
\v 1 O Jeova, chamoyo lumalálatde nu y lalalomo, ni uncastigayo nu y binibumo.
\v 2 Sa y flechamo cheton guiya guajo: ya y canaemo macat gui jilojo.
\v 3 Taya jinemlo gui catneco pot y binibumo: ya taya pas gui telangjo pot causa y isaojo.
\v 4 Sa y tinaelayeco malofan gui jilo ilujo: sija sen macat guiya guajo taegüije y catga macat.
\v 5 Y chetnotto manmutung yan manpotlilo, pot causa y binabajo.
\v 6 Pinite yo yan gostumecon yo: todotdia jumajanaoyo yan umuugong yo.
\v 7 Sa y atayojo bula sinenggue: ya taya jinemlo gui catneco.
\v 8 Manyafaeyo yan gosmamuteyo: cumate yo pot y atboroto gui corasonjo.
\v 9 Jeova, y menamo nae gaegue todo y tinangajo: ya y inigongjo tiunaatog guiya jago.
\v 10 Y corasonjo bobongbong, y minetgotto malingo: ya y minalag y atadogjo fatta esta.
\v 11 Y gumaeya yo yan y mangachongjo manotojgue chago gui chetnotto; ya parientesso manotojgue gui chago.
\v 12 Ayosija ni y umaliligao y antijo manmaplanta laso para guajo; ya y umaliligao y dañujo manguecuentos tinaelaye: ya todotdia manmanajaso ni y finababa.
\v 13 Lao guajo, calang tanga, ti jujungog: ya guajo calang udo ni ti ubaba y pachotña.
\v 14 Magajet na guajo calang un taotao ni ti manjujungog: ya taya linalatde gui pachotña.
\v 15 Sa iya jago, O Jeova, junanangga: jago unfanope, O Jeova, Yuusso.
\v 16 Sa ileco: Chañija fanmamagof guiya guajo: anae sulong y adengjo manladangculon sija guiya guajo.
\v 17 Sa guajo cana na ugadon: ya y pinitijo gaegue siesiempre gui menajo.
\v 18 Sa bae jusangan y tinaelayeco; bae jutriste pot y isaojo.
\v 19 Sa y enimigujo manlâlâ ya manmetgot: ya mumemegaeja y chumatlieyo sin jafa.
\v 20 Ayosija locue ni y jaapapase y mauleg pot y taelaye, sija contrarionjo, sa judadalalag y mauleg.
\v 21 Chamo dumidingoyo, O Jeova: O Yuusso, chamo chachago guiya guajo.
\v 22 Laguse ya unayudayo, O Jeova y satbasionjo.

\c 39
\p
\v 1 GUAJO ileco bae juadaje y chalanjo, para chajo umiisao pot y jilajo: bae juadaje y pachotto ni freno, anae y manaelaye mangaegue gui menajo.
\v 2 Jugueffamatquilo ya juquieto gui minauleg: ya y pinitijo manatbororota.
\v 3 Y corasonjo maepe gui sanjalomjo: anae jujajaso, y guafe mañoñonggue: ayo nae cumuentos yo yan y jilajo.
\v 4 Natungo yo, Jeova, ni uttimoco, yan y medidan y jaanijo cuanto guaja; natungoyo jafa na checayo.
\v 5 Estagüe na un atafja unnae y jaanijo; ya y sacanjo calangja taya gui menamo: sen magajet na todo y taotao taebale anae guaja mas balotña.
\v 6 Senmagajet na calang anineng jumajanao todo y taotao: senmagajet na taesetbe y atborotoñija: Sa manrecocoje y güinaja ya ti jatungo jaye y chinile.
\v 7 Ya pago, Jeova, jafa junangga? y ninanggaco gaegue guiya jago.
\v 8 Nalibre yo gui todo y tinaelayeco, chamoyo pumopolo na jumanamamajlao gui taetiningo.
\v 9 Guajo mamatquilo, ti jubaba y pachotto: sa jago fumatinas.
\v 10 Najanao guiya guajo y sinaulagmo: sa pot y tinetpen y canaemo lumachaeyo.
\v 11 Anae unnatunas y taotao nu y linalatde, pot y tinaelaye, ninalachae y bonituña taegüije y puliya: senmagajet na todo y taotao taebale.
\v 12 Jungog y tinaetaejo, O Jeova, ecungog y inagangjo: chamo famatquilo gui menan y lagojo: sa taotao tumano yo guiya jago: pago finatoyo taegüeje y mañaenajo todos.
\v 13 Poloyo ya jufañule minetgot, antes de jujanao ya ti jutalo.

\c 40
\p
\v 1 JUNANGGA nu y siningon as Jeova; ya janaegueng maesa güe guiya guajo, ya jajungog y inagangjo.
\v 2 Ya güiya chumule yo guinin un joyo chatliion, guinin fache na tadong: ya japolo y adengjo gui jilo acho, ya janafitme y jinanaojo.
\v 3 Ya japolo gui pachotto canta na mannuebo, junggan, y alabansa gui Yuusta. Megae lumie ya manmaañao, ya ufanangoco as Jeova.
\v 4 Dichoso y taotao ni jaangoco gui as Jeova: ya ti jaaatan y mansobetbio ni y manabag manmalag y mandague.
\v 5 Megae O Jeova, y ninamanmanmo ni unfatinas: yan y jinasomo para jame; ti siña maaregla sija gui menamo: yaguin guajo judeclara ya jusangang sija, tisiña matufong sa gosmegae.
\v 6 Y inefresen ninae ti yamo: y talangajo jagasja unbaba: inefresen sinenggue ya y ninae pot y isao, ti jagasja ungagao.
\v 7 Ayo nae ileco: Estagüe na matoyo: gui finalulon y leblo nae esta matugue pot guajo.
\v 8 Yajo para jufatinas y minalagomo, O Yuusso: magajet na y laymo gaegue gui jalom corasonjo.
\v 9 Guajo jagas jusangan y tininas gui jalom y dangculo na inetnon taotao: estagüe, na ti junaquiequeto y labiosso, O Jeova, jago tumungo.
\v 10 Ti junaatog y tininasmo gui jalom corasonjo; y minagajetmo yan satbasionmo jagas jusangan: ti jupune y minaasemo yan y minaulegmo gui dangculon inetnon taotao.
\v 11 Jago, O Jeova, chamo dumitietietene y minaasemo para guajo: sa y minaasemo yan y minagajetmo juadadaje yo para taejinecog.
\v 12 Sa gaegue gui oriyajo y tinaelaye asta ti tufungon: jajiguef yo y tinaelayeco sija, ya ti siña juatan julo; megaeña mas que y gapotulo gui ilujo, ya y corasonjo yafae esta.
\v 13 Malagojao, O Jeova, unnalibreyo: O Jeova, laguse para unayudayo.
\v 14 Polo ya ufanmamajlao ya ufaninestotba ayo y umaliligao y antijo para uyulang: polo ya ufanalo tate ya ufanmamajlao, ni y yañija y munataelaye yo.
\v 15 Polo ya ufanlapoble sija, pot y minamajlaoñija, ni y umaalog ni guajo: Ja, ja.
\v 16 Polo ya ufanmagof ya ufansemagof ni jago, todo y umaliligao jao: ya polo ya siesiempreja ujaalog, y gumaeya y satbasionmo: Ladangculo Jeova.
\v 17 Ya guajo pobleyo ya nesesitaoyo; lao si Jeova jajajasoyo. Jago y umayuyudayo yan y munalibre yo: O Yuusso, chamo atrasasao.

\c 41
\p
\v 1 DICHOSO ayo y maase ni y mamoble; sa y jaanen y tinaelaye nae, si Jeova ulinibre.
\v 2 Si Jeova uinadajegüe, yan umantiene güe lâlâ; ya güiya udichoso gui tano; ya tiuenentrega güe gui minalago y enemiguña.
\v 3 Si Jeova uinayuda güe jilo camaña ni y pinitiña; unfatinas todo y camaña anae malango.
\v 4 Guajo ilegco: Jeova gaease nu guajo: najomlo y antijo; sa umisaoyo contra jago.
\v 5 y enemigujo jasangan y taelaye contra guajo ilegñija: Ngaean umatae, ya ufalingo y naanña?
\v 6 Anae mato para uliiyo, jasangan y taebale; y corasonña nae mandaña y tinaelaye pot güiyaja; anae jumanao juyong jasangan ayo.
\v 7 Todo y chumatliiyo manañangon entre sija contra guajo; contra guajo nae majaso y tinaelayeco.
\v 8 Ti mauleg na chetnot, ilegñija, sumaga guiya güiya; sa anae umason gui cama ti siña ninacajulo talo.
\v 9 Ya ayo y güinaeyaco nae juangocoyo, güiya y cumano y najo pan, jajatsa y dedegoña contra guajo.
\v 10 Lao jago Jeova, gaease nu guajo, ya unacajuloyo, para juapase sija.
\v 11 Pot este jutungo, na unmagof guiya guajo, sa y enemigujo ti ujagana yo.
\v 12 Ya guajo, gui quinabalesso unmantieneyo; ya unpoloyo gui menamo para taejinecog.
\v 13 Bendesido si Jeova ni y Yuus Israel, ni y taejinecog, yan taejinecog. Amen, Amen.

\c 42
\p
\v 1 TAEGÜIJE y benabo ni y guija, ni y malago ni y minilalag y janom: taegüijeja locue y antijo sumospípiros pot jago, O Yuus.
\v 2 Y antijo majo pot si Yuus, pot y lalâlâ na Yuus; ngaean nae jufato, ya juanog gui menan Yuus?
\v 3 Y lagojo guinin nengcanojo, jaane yan puenge, ya todo y jaane ilegñiñijaja nu guajo: Manggue y Yuusmo?
\v 4 Anae jujaso estesija, machuda juyong y antijo guiya guajo, anae manmalofan y linajyan taotao, maposyo, ya jucone sija asta y guimayuus; yan y minagof, yan y tinina; un linajyan na umadadaje y guipot na jaane.
\v 5 Jafa na dumilogjao, O antijo? yan jafa na estotbajao gui jinalomjo? Nangga jao si Yuus, sa guajo bae jutuna güe pot y ayudo gui menaña.
\v 6 Yuusso, y antijo esta dumilog gui jinalomjo; pot enao na jujajasojao desde y tano guiya Jordan, yan Hermonitas, desde y egso Misar.
\v 7 Un tinadong, jaagang y otro tinadong, pot palangpang y janommo sija: todo y napomo, yan y langatmo, manmalofan gui jilojo.
\v 8 Jatago si Jeova y minaaseña gui jaane, ya y puenge y cantaña guiya guajo, ya y tinaetae para y Yuus a linâlâjo.
\v 9 Jualog as Yuus, y achojo: Jafa na malefajao nu guajo? Jafa mina na tristeyo pot y chiniguit y enemigo?
\v 10 Parejoja yan y espada gui telangjo, y enemigujo mamofeayo, anae ilegñija cada jaane nu guajo: Mano nae gaegue y Yuusmo?
\v 11 Jafa na dumilog jao, O antijo? yan jafa na, estotbajao gui jinalomjo? Nangga si Yuus, sa bae jutuna güe, ni y ayuda nu y matajo, yan y Yuusso.

\c 43
\p
\v 1 JUSGAYO, O Yuus, ya unsangan y mumujo contra y nasion ni y ti manjonggue: O coneyo gui manmandadague, yan y manaelaye na taotao.
\v 2 Sa jago Yuus y ninasiñajo; jafa na unrechasa? ya fafa mina tristeyo pot y chiniguit y enemigo?
\v 3 O tago y mananamo, yan y minagajetmo; ya uesgaejonyo: ya uchuleyo asta y santos na egsomo, yan y tabetnaculumo.
\v 4 Sa bae jujalom gui attat Yuus, y as Yuus nae gaegue y dangculon minagofjo; Ja jutuna jao yan y atpa, O Yuus, Yuusso.
\v 5 Jafa na dumilog jao, O antijo? yan jafa na estotba jao gui jinalomjo? Nangga si Yuus; sa bae jutuna güe, ni y inayuda nu y matajo, yan y Yuusso.

\c 44
\p
\v 1 JAME injingog ni y talanganmame, O Yuus, na jasanganejam y tantanmane, ni y finatinasmo gui tiemponñija, gui antiguo na tiempo.
\v 2 Nu y canaemoja unyute y nasion, ya unpolo sija; unnafantriste y taotao sija, ya unnafanjanao.
\v 3 Sa ti inchile y tano pot espadanñija para iyonñija, ni ti unnafanlibre pot y canaeñija; lao y agapa na canaemo yan y canaemo, yan y minalag y matamo, sa unguaeya sija.
\v 4 Jago y Rayjo, O Yuus: fanago linibre para si Jacob.
\v 5 Pot jago na inyite papa y enemigonmame: pot y naanmo, na ingacha y mangajulo contra jame.
\v 6 Sa ti juangocoyo ni y flechaco, ni y espadajo ti ulibreyo.
\v 7 Sa jago umadadajejam gui enemigonmame; ya y chumatliijam unnafanmamajlao.
\v 8 Ya gui as Yuus tatunanmaesa jit todot dia; ya para taejinecog, intina y naanmo.
\v 9 Lao pago unyute jam, ya unnafanmamajlaojam; ya ti jumanaojao yan y inetnon sendalonmame.
\v 10 Unbirajam tate guinin y enemigonmame; ya ayo sija y chumatliijam, manmañaque para sija namaesa.
\v 11 Unpolojam taegüije y quinilo ni y para umacano; ya janafanmachalaponjam gui entalo y nasion.
\v 12 Unbende y taotaomo pot taya; ya ti mumegae y güinajamo pot y balenñija.
\v 13 Unnafanmamajlaojam ni y tiguangmame; pot y manmanmofefea, yan manmanbotlelea ni y mangaegue gui oriyanmame.
\v 14 Unnafanmafa y sinanganjam gui entalo y nasion, pot y yinengyong y ilonñija gui entalo y taotao sija.
\v 15 Y desenrajo gaegueja gui menajo todot dia; ya y minamajlao y matajo jatampe yo.
\v 16 Sa y inagang ayo y numanamamajlao, yan y chumatfino contra si Yuus; pot y enemigo yan y taotao ni y maneemog.
\v 17 Todo este manmato guiya jame; lao ti manmalelefajam nu jago, ni ti manmatinasjam mandague ni y tratumo.
\v 18 Y corasonmame ti inbira tate; ni y pinecatmame ti sumuja gui chalanmo.
\v 19 Masqueseaja unyamagjam gui sagan y jacal sija, ya untampejam ni y aninen y finatae.
\v 20 Yanguin manmalefajam ni y naan Yuusmame, ya inestira y canaemame pot y otro Yuus;
\v 21 Ada ti ualigaojam si Yuus? Sa jatungoja y secreton y corason.
\v 22 Junggan, pot y jago manmapunojam todo y inanaco y jaane; manmatufongjam taegüije y quinilo ni y para umapuno.
\v 23 Fagmata, jafajao na mamaego, Señot? Cajulo, chamojam yumuyute para siempre.
\v 24 Pot jafa nae unnaatog y matamo, ya malefajao ni y pinitenmame yan y chiniguitmame.
\v 25 Y antenmame esta dumilog gui petbos; ya y tiyanmame cheton papa gui tano.
\v 26 Cajulo ya unayudajam, ya unnafanlibrejam gui minaasemo.

\c 45
\p
\v 1 Y corasonjo machúchuda nu y mauleg na güinaja; jusangan ayo sija y para y ray; y jilajo, calang y pluman y chadeg mangue.
\v 2 Guefpaguñajao qui y famaguon y taotao sija: y grasia machúchuda jalom gui labiosmo; enaomina binendisejao as Yuus, para taejinecog.
\v 3 Gode y espadamo gui cháchagamo, O gosbalente jao, yan y langetmo yan y minagasmo.
\v 4 Ya y minagasmo sigue di mumegae, sa pot y minagajet, yan y minanso, yan tininas: ya y agapa na canaemo unfinanagüe ni y mannamaañao na güinaja.
\v 5 Y flechamo manacadedog; mamodong y taotao gui papamo; sija gaegue gui corason y enemigon y ray.
\v 6 Y tronumo taejinecog, yan taejinecog, O Yuus: y bariyan y raenomo, tunas na bariya.
\v 7 Unguaeya y tininas, ya unchatlie y tinaelaye; enaomina si Yuus ni y Yuusmo, pinalaejao ni y lañan minagof, mas qui y mangachongmo.
\v 8 Todo y magagumo mamaopao ni y mira, yan y chaguan na jajatot, yan y casia; <i>manjuyong</i> gui palasyon matfit, anae guinatbon musica manamagofjao.
\v 9 Y jaga sija y ray, mangaegue gui entalo y manonrada na famalaoanmo; ya y rayna matátachong gui agapamo yan y magaguña y oron Ofir.
\v 10 Jungog O jaga, jaso ya tecon y talangamo; ya unmalefa ni y mañataotaomo, yan y guima tatamo.
\v 11 Ya ugosmalago y ray ni y bonitamo; sa güiya y Señotmo yanguin unadora güe.
\v 12 Ya y jagan Tiro yan y ninae ugaegue güije; asta y manrico gui entalo y taotao unmagaogao ni y fabotmo.
\v 13 Y jagan y ray, gui palasyo gosbonita güe: y magaguña maadotna ni y oro.
\v 14 Macone guato gui as ray, yan y magaguña ni y mabotda: y bitgen sija mangachongña ni y tumattitiye, sija unquinenie guato.
\v 15 Sija machulilie guato yan minagof yan alegria: ufanjalom gui palasyon y ray.
\v 16 Gui lugat si tatamo, y ugaegae y famaguonmo; unnafanprinsipe gui todo y tano.
\v 17 Guajo junamajaso y naanmo gui todo y generasion sija: enaomina y taotao sija mannaejao grasias para taejinecog yan taejinecog.

\c 46
\p
\v 1 SI Yuus, güiya y guinegüeta yan y minetgotta, enseguidas manayuda gui chinatsaga.
\v 2 Enaomina mungajit manmaañao, achogaja ucalamten y tano, yan y egso umachule asta y talo gui tase sija;
\v 3 Achogaja manapangpang y janom ya chatsaga; achogaja umayeyengyong y egso sija, pot causa y minatatgaña. Sila.
\v 4 Ayogüeja y sadog yan y minilalagña sija janamamagof y siuda Yuus; y santos na sagan y tabetnaculo guiya Gueftaquilo.
\v 5 Si Yuus gaegue gui entaloña; ti ucalamten; si Yuus uinayuda y ininan y egaan.
\v 6 Manlalalo y nasion sija, ya mangalamten y raeno sija; umagang, ya maderite y tano.
\v 7 Manjijita yan y Señot y inetnon sendalo. Y Yuus Jacob, güiya y guinegüeta. Sila.
\v 8 Maela ya inlie y checho Jeova; Jafa na yinilang jafatinas gui jilo tano?
\v 9 Güiya munabasta y guera, asta y uttimon y tano; jayulang y atcos, ya jautut y lansa; güiya sumonggue y caretan guera gui guafe.
\v 10 Quieto, ya untungo na guajo si Yuus: jutaquilo gui entalo y nasion sija, jutaquilo gui tano.
\v 11 Manjijita yan y Señot y inetnon sendalo. Y Yuus Jacob, güiya y guinegüeta. Sila.

\c 47
\p
\v 1 NAFAMAGPAG y canaemiyo todo jamya na taotao; agang si Yuus ni y inagang guinana.
\v 2 Sa si Jeova sentaquilo yan namaañao; Güiya mas dangculo na ray gui jilo todo y tano.
\v 3 Güiya ugana todo y taotao ya upolo gui papata; yan y nasion sija gui papa adengta.
\v 4 Güiya umayig y erensiata ni y para jita: y minagas gui as Jacob ni y güinaeyaña. Sila.
\v 5 Si Yuus mapos julo yan y inagang, si Jeova yan y sonidon y trompeta.
\v 6 Fanganta tinina sija para si Yuus; fanganta tinina sija; fanganta tinina sija para y rayta, fanganta tinina sija.
\v 7 Sa si Yuus güiya ray todo y tano: fanganta y tinina sija, yan y tiningo.
\v 8 Si Yuus mangobiebietna gui jilo y nasion sija; si Yuus matatachong gui tronon y sinantosña.
\v 9 Sa y prinsipen y taotao sija mandaña ufantaotao y Yuus Abraham; sa y patang y tano, iyon Yuus: Güiya y sentaquilo.

\c 48
\p
\v 1 DANGCULO si Yuus, ya para umagueftuna, gui siuda y Yuusta, gui egso y sinantosña.
\v 2 Bonito na sagayan, y minagof todo gui tano, y egso Sion gui sumanlago na banda, siuda y dangculo na ray.
\v 3 Si Yuus esta matungo gui jalom y palasyoña, na para y guinegüe.
\v 4 Sa estagüe y ray sija na mandaña, manmalofan ya mandadañaja.
\v 5 Manmalie, ya luego ninafanmanman; ninafañatsaga, ya maninalulula manjanao.
\v 6 Y mayengyong gumote sija güije; yan y pinite taegüije y palaoan yan para ufañago.
\v 7 Jago yumamag y batcon Tarsis, ni y manglo sancatan.
\v 8 Jaftaemanoja y jiningogmame, taegüijeja liniimame gui siuda y Señot y inetnon sendalo; gui siuda y Yuusmame: si Yuus plumanta para taejinecog. Sila.
\v 9 Injaso y güinaeyamo, O Yuus, gui talo gui templomo.
\v 10 Jaftaemanoja y naanmo, O Yuus, taegüijeja y tininamo asta y uttimon y tano: y agapa na canaemo, bula ni y tininas.
\v 11 Namagof y egso Sion, yan sija jagan Juda ufanmagof; pot y jinisgamo sija.
\v 12 Famocat gui Sion, ya unjanagüe y oriyaña; ya untufong y tore güije.
\v 13 Matca y colatña ni y munaseguguro, ya injaso y palasyoña; para usiña jamyo insangane y generasion ni y mamamaela.
\v 14 Sa este na Yuus, y Yuusta para taejinecog, yan taejinecog: güiya uesgaejonjit, asta y finataeta.

\c 49
\p
\v 1 JINGOG este todo jamyo ni y taotao; ecungog jamyo todos ni y mañasaga. gui tano:
\v 2 Jamyo todo mandaña, y managpapa, y managquilo, y manrico, yan y mamoble.
\v 3 Y pachotto usangan y minalate; ya y jinason y corasonjo y tiningo.
\v 4 Bae juecungog y parabola; ya jubaba y jemjom sinanganjo gui atpa.
\v 5 Sajafa na maañaoyo gui jaanen y tinaelaye, anae y tinaelayen y dedegoco jaoriyayayeyo?
\v 6 Ayo y umangongoco sija ni y güinajañija, yan jatunanmaesaja ni y minegae y riniconñija;
\v 7 Taya guiya sija siña umapasiye y cheluña, ni unae si Yuus ni y rumescata güe;
\v 8 (Sa y ninálibre y antinñija, dangculo presiuña, ya para upolu para siempre.)
\v 9 Para ulâlâ asta y taejinecog, ya ti ulie minitong.
\v 10 Sa jalie na y manmalate na taotao sija manmamataeja, y manaejinaso yan y manbababa, manmalingo, ya japolo y güinajañija para y palo.
\v 11 Y jinason y sumanjalomñija, na y guimañija usaga para taejinecog, ya y anae mañasaga na lugat para y todo generasion sija; ya jafanaan y tanoñija, ni y naanñijaja.
\v 12 Lao y taotao ti sumaga gui onraña, parejoja yan y gâgâ na matae.
\v 13 Este y jinanaoñiñija, y binabanñiñijaja; ya anae esta manmapos, manmagof y taotao nu y sinanganñija. Sila.
\v 14 Sija ufanquinano gui naftan parejoja yan y manadan quinilo y finatae upinasto sija; ya y manunas mangaeninasiña gui jiloñija gui egaan; ya y boninituñija, para ulachae gui jalom naftan, sa taya sagaña.
\v 15 Lao si Yuus unalibre y antijo gui ninasiñan y naftan; sa uresibeyo. Sila.
\v 16 Chamo maaañao, yanguin guaja taotao urico; yanguin y güinaja, y guimaña mumémegae;
\v 17 Sa yanguin matae, taya uchule; y güinajaña, ti udinalalaggüe.
\v 18 Achogaja anae lalâlâ, dichoso y antiña; sa matutunajao ni y taotao sija, yanguin unfamauleg mamaesajao.
\v 19 Ujanao para y generasion tataña; ti ufanmanlie manana.
\v 20 Y taotao ni y maoonra, ya ti matungo; parejoja yan y gâgâ ni y umatae.

\c 50
\p
\v 1 SI Yuus, junggan, si Yuus, si Jeova sumangan, ya jaagang y tano desde y quinajulo y atdao asta y tumunogña papa güije.
\v 2 Y sumanjiyong Sion, gosbonito, sí Yuus umiina.
\v 3 Y Yuusta ufato, ya ti ufamatquilo: y guafe ufanlinachae gui menaña, ya uguaja dangculon pinagyo gui oriyaña.
\v 4 uagang gui taquilo na langet yan y tano, para ujusga y taotaoña.
\v 5 Nafandaña y mañantos guiya guajo; ayo sija y fumatinas y tratujo pot y inefrese.
\v 6 Y langet udineclara y tininasña: sa si Yuus güiyaja y jues. Sila.
\v 7 Jingog, O taotaojo, ya jusangan; O Israel, ya bae jusangan testimonio contra jago: guajo si Yuus, ni si Yuusmo.
\v 8 Ti julalatde jao pot y inefresimo, ya y inefresimo sinenggue, para todo y jaane gui menajo.
\v 9 Sa ti jufangone nubiyo gui guimamo, ni laje na chiba gui quelatmo.
\v 10 Sa todo y gâgâ gui jalom tano, gâjo, yan y gâgâ sija gui jilo y mit na sabana.
\v 11 Sa jutungo todo y pajaro gui jalom tano; y manmachaleg na gâgâ sija gui jalomtano; todo gâjo.
\v 12 Yanguin ñalangyo, ti jusanganejao; sa iyoco y tano, yan y sinajguanña.
\v 13 Juchoco catnen nubiyo, pat jugui. men jâgâ chiba?
\v 14 Nae si Yuus inefresen grasia; ya unapase y promesamo gui Gueftaquilo.
\v 15 Ya unagangyo gui jaanen y chinatsaga: junalibrejao, ya siempre unonrayo.
\v 16 Lao ilegña si Yuus ni y manaelaye; Jafa unfatinas para undeclara y tina. gojo, pat jagas unchule y tratujo gui pachotmo?
\v 17 Sa jago unchatlie y finanagüe, ya unyute y sinanganjo gui tatemo.
\v 18 Anae unlie y saque, undalalag güe; yan jagas gaepattejao yan y manábale.
\v 19 Sa unnasetbe y pachotmo gui tae laye, ya y jilamo fumatitinas ocodon dinague.
\v 20 Matátachongjao, ya cumuecuentosjao contra y chelumo; undesonra y lajin nanamo.
\v 21 Estesija finatinasmo, lao mamatquiquilojayo: jinasomo na parejojitja: lao bae julalatdejao, ya jupolo tinaelayemo sija gui menan matamo.
\v 22 Pago jaso este, jamyo ni y manmalefa as Yuus; na noseaja jusisi jamyo ya jufapidasos, ya taya unalibre.
\v 23 Y numaeyo inefresen tinina, jaonrayo; ya ayo y munatutunas y sinanganña, jufanue ni y satbasion Yuus.

\c 51
\p
\v 1 GAEASE nu guajo, O Yuus, jaftaemanoja y minauleg güinaeyamo, jaftaemanoja y minegae y minaasemo; fuñas y tinaelayeco.
\v 2 Gosfagaseyo todo ni y tinaelayeco, ya unnagasgasyo ni y isaojo.
\v 3 Sa jutungoja y tinaelayeco: ya y isaojo gaegueja siempre gui menajo.
\v 4 Sa contra jago, jagoja, juisagüe, ya jufatinas y daño gui menan matamo: para utunas yanguin cumuentosjao, ya utaefatta yanguin manjusgajao.
\v 5 Estagüeja, na mafatinasyo gui tinaelaye, yan y isao nae si nanajo mumapotguenaejonyo.
\v 6 Estagüeja, na unguaeya y magajet guiya jalolom; ya y umatog na lugat nae unnatungoyo ni y tiningo.
\v 7 Nagasgasyo ni hisopo, ya jumuyong gasgas: fagaseyo ya jumuyong apacaña, qui y niebe.
\v 8 Nafanjungogyo minagof yan y alegria para ufanmagof y telangjo ni y unyamag.
\v 9 Naatog y matamo gui isaojo; ya unfunas todo y inechongjo.
\v 10 Fatinas gui sumanjalomjo y gasgas na corason, O Yuus; ya unnanuebo y tinas na espiritu gui sumanjalomjo.
\v 11 Chamo yumuyuteyo gui menamo; yan chamo chumuchule y santos na Espiritumo guiya guajo.
\v 12 Natalo mague guiya guajo y minagof y satbasionmo: ya unmantieneyo ni y libre na Espiritumo.
\v 13 Ayo nae jufanagüe y manaelaye ni y chalanmo: ya y maniisao ufanmañotsot guiya jago.
\v 14 Nalibreyo gui isao gui jâgâ, O Yuus, jago Yuus y satbasinojo; ya y jilajo ucanta agang ni y tininasmo.
\v 15 O Jeova, baba y labiosso: ya y pachotto ufamanue ni y matunamo.
\v 16 Sa ti yamo inefrese para junaejao; ti magofjao ni y inefresen sinenggue.
\v 17 Y inefrese para si Yuus, manmayamag na espiritu: y mayamag yan y pinite na corason, O Yuus, jago siempre ti undespresia.
\v 18 Fatinas mauleg, ni y minauleg minagofmo, guiya Sion; fatinas y quelat Jerusalem.
\v 19 Ayo nae unmagof ni y inefresen tininas, y inefresen sinenggue yan y cabales na inefresen sinenggue: Ayo nae unmaofrese nubiyo gui attatmo.

\c 52
\p
\v 1 JAFA na tunanmaesajao gui inacacha, O matatnga na taotao? y minaasen Yuus sumasagaja cada jaane siempre.
\v 2 Y jilamo fumatitinas ocodon y taelaye: parejo yan y malagtos na inabajan batbas, machochoeho dinague.
\v 3 Unguaeyaña y daño mas qui y mauleg; yan y mandague, mas qui cumuentos ni y tininas. Sila.
\v 4 Unguaeya todo y mannanataelaye na sinangan: O, dacon na jula.
\v 5 Si Yuus unyinilang locue para taejinecog; unquinene, ya unjinala juyong gui guimamo magago; ya unjinale juyong gui tano y lalâlâ. Sila.
\v 6 Ya umalie ni y manunas; ya umaañao, ya umachatchatgue, <i>ilegñija:</i>
\v 7 Estagüe, yuje na taotao y ti japolo si Yuus para minetgotña: lao jaangoco güe ni y manadan güinajaña, ya janametgot güe ni y tinaelayeña.
\v 8 Lao guajo, parejoyo yan y betde na troncon oliba gui jalom guimayuus; juangongocoyo ni y minaase Yuus para taejinecog, yan taejinecog.
\v 9 Junaejao grasias, para taejinecog, sa unfatinas este; ya junangga y naanmo, sa este mauleg; gui menan y mañantosmo.

\c 53
\p
\v 1 ILEGÑA y taetiningo gui corasonña: Taya Yuus. Manpotlilo sija, mafatinas y chatliion na tinaelaye; taya ni uno ni fumatitinas mauleg.
\v 2 Si Yuus gui langet tumalag pápapa y famaguon taotao sija; para ulie cao guaja gaetiningo, ni y umaliligao si Yuus.
\v 3 Todos sija manalo tate; ya manjuyong potlilo sija; taya ni uno ni fumatitinas y mauleg, aje, taya ni uno.
\v 4 Taya tiningoñija ni chumogüe inechong? ni y macano y taotaojo sija, taegüije yan mañochocho pan: ya ti maagang si Yuus.
\v 5 Mangosmanmaañao sija gui anae taya minaañao: sa si Yuus janafanmachapon adisapatta y telang ayo y tumotojgue contra jago; jago jagas unnafanmamajlao, sa si Yuus manrenechasa sija.
\v 6 O, na y satbasion Israel mojon ujuyong guiya Sion! anae si Yuus janatalo y quinautiba y taotaoña; ayo nae umagof si Jacob, yan ufanmagof y Israel.

\c 54
\p
\v 1 SATBAYO, O Yuus, pot y naanmo, ya unjusgayo pot y minetgotmo.
\v 2 Jungog y tinaetaejo, O Yuus; ecungog y sinangan y pachotto.
\v 3 Sa y taotao juyong sija mangajulo contra guajo, yan y taotao ni y fijon y minatatgañija maaliligao y antijo; sija jagasja ti japopolo si Yuus gui menanñija. Sila.
\v 4 Estagüe na si Yuus umayuyudayo; si Jeova mañisija yan ayo y mumantietene y antijo.
\v 5 Güiya uapase taelaye y enemigujo sija; yulang sija gui minagajetmo.
\v 6 Sa inefresijo ni y minalagojo bae junaejao; bae jualaba y naanmo, O Jeova, sa mauleg.
\v 7 Sa güiya munalibreyo todo gui chinatsaga: sa y atadogjo jagasja jalie y minalagojo contra y enemigujo.

\c 55
\p
\v 1 JUNGOG y tinaetaejo, O Yuus: ya chamo umaatog maesa jao gui guinagaojo.
\v 2 Atituyeyo, ya opeyo: sa inestotbayo gui trinistieco, ya umugongyo;
\v 3 Sa pot y inagang y enemigo: sa pot y chiniguit y manaelaye; sa mayute y tinaelaye gui jilojo, ya pot y biniboñija, na machatliiyo, japetsigueyo.
\v 4 Y corasonjo gospute gui sumanjalomjo: yan y minaañao y finatae podong gui jilojo.
\v 5 Minaañao yan linaolao, manmato guiya guajo; y linijan ñumoñoyo.
\v 6 Ya ilegco: O mojon yanguin gaepapayo, taegüije y paluma! ayo nae jugupo chago, ya judescansa.
\v 7 Estagüe, ayo nae jujanao chago, ya jusaga gui jalomtano. Sila.
\v 8 Mojon bae jualula malag y guinegüe, guinin y duron manglo yan y pinagyo.
\v 9 Yulang, O Jeova, ya ipe y jilañija; sa jagasja julie y fijom na manaelaye, ya y manmanpotfifia gui siuda.
\v 10 Jaane yan puenge manjajanao gui sumanjilo y quelatña: inechong yan inacacha mangaegue gui entaloña.
\v 11 Manaelaye mangaegue gui entaloña; chiniguit yan dinague ti usuja gui chalanña.
\v 12 Sa ti y enemigo lumalatdeyo; ayo nae siña jusungon; ni ti ayo y chumatliiyo ni y munadangculo güe contra guajo: ayo nae junaatog maesayo guiya güiya.
\v 13 Lao jagoja, un taotao, ni y parejujo, yan y gachongjo, yan y senjuguflie na amigujo.
\v 14 Sa y mamis na inangoco manasangane jam y jinasonmame; ya tafanmamocat yan linajyan taotao gui guimayuus.
\v 15 Polo sija ya derepente ufanchinile ni y finatae: polosija ya ufansinetta papa manlalâlâ guiya sasalaguan; sa guaja y manaelaye gui sagañija yan y sanjalomñija.
\v 16 Lao guajo, bae juagang si Yuus; ya si Jeova usatbayo.
\v 17 Pupuenge, ogaan, yan taloane, jufanjaso ya juagang duro, ya güiya ujungog y inaganjo.
\v 18 Güiya jagasja munalibre y antijo qui pas, guinin y guera ni y comontrayo: sa megae pumotfifia yo.
\v 19 Si Yuus ufaninjingog, ya ufaninepe sija; asta ayo y mañasaga desde y apmam na tiempo. Sila. Ti taotao sija ni siempre jatulaeca, ya ti manmaañao as Yuus.
\v 20 Jaestira mona y canaeña contra ayo sija ni y manpas guiya güiya: jayulang y tratuña.
\v 21 Y sinangan y pachotña palagseña qui y mantica, lao guera gui jalom corasonña; y sinanganña mananana qui y laña; lao puro ayo sija espada in malagnos.
\v 22 Polo y catgamo gui as Jeova, ya güiya uminantiene; sa taya nae jasotta y manunas ya umanacalamten.
\v 23 Lao jago, O Yuus, ufansinetta sija papa gui joyon finatae; sa y manmejgá, yan manfáfababa na taotao sija, ti ufanlâlâ ni lamita gui jaaniñija; lao guajo juangocoyo nu jago.

\c 56
\p
\v 1 GAEASE nu guajo, O Yuus; sa y taotao malago na ujapañotyo; mumumo todot dia, ya jachichiguityo.
\v 2 Todot dia y enemigujo manmalago na ujapañotyo; sa megae mamumujo ya mansobetbio.
\v 3 Jafaja na tiempo nae maañaoyo, juangocojayo guiya jago.
\v 4 Gui as Yuus jualaba y finoña; gui as Yuus nae jagasja jupolo y inangococo, ti maañaoyo; jafa ufatinas y catne guiya guajo?
\v 5 Todot dia mabira y sinanganjo; sa todo y jinasoñija contra guajo para tinaelaye.
\v 6 Mandaña ya manatog maesasija; ya magueguesatituye y pinecatjo, anae jagas mananangga sija y antijo.
\v 7 Ufanescapa nu y tinaelaye? gui binibo nae unyute papa y taotao sija, O Yuus.
\v 8 Jago sumangan y jinanaojo; polo gui jalom boteyamo y lagojo: manaegüe sija gui leblomo?
\v 9 Ayo nae, ujabira sija tate y enemigujo y jaane nae juagangjao; este jutungo, na si Yuus para guajo.
\v 10 Gui as Yuus jualaba y finoña: gui as Jeova jualaba y finona.
\v 11 Gui as Yuus nae jagasja jupolo y inangococo; ya siempre ti jumaañao; jafa y taotao ufatinas guiya guajo?
\v 12 Y promesamo gaegue guiya guajo, O Yuus: ya juapasejao siempre ni y inefresen grasias.
\v 13 Sa jagasja unnalibre y antijo gui finatae; ti siempre unnalibre y adengjo an podong? para jufamocat gui menan Yuus gui candet y manlálâlâ.

\c 57
\p
\v 1 GAEASE nu guajo, O Yuus, gaease nu guajo; sa y antijo guinegüe güe guiya jago: magajet, y anineng y papamo ugogüeyo asta qui manmalofan y chinatsaga.
\v 2 Bae juagang si Yuus Gueftaquilo; si Yuus ni y jafatinas todo y güinaja para guajo.
\v 3 Ufanago guinin y langet ya unalibreyo; anae jalalatde ayo y malago pumañotyo. Sila. Si Yuus utago y minaaseña yan y minagajetña.
\v 4 Y antijo gaegue gui entalo y león sija: ya umaasonyo gui entalo ayo sija y minañila guafe, junggan, yan y lalajin taotao sija ni y nifenñija y lansa sija, yan flecha sija, ya y jilañija malagtos na espada.
\v 5 Nadangculojao gui jilo y langet, O Yuus; polo y inenramo todo gui sanjilo tano.
\v 6 Jagas mamatinas laso, para y pinecatto; y antijo tumecon papa; jagas manmaguadog joyo gui menajo; ya sija mamodong maesaja gui taloloja. Sila.
\v 7 Y corasonjo, esta meton, O Yuus, y corasonjo esta meton; bae jucanta, magajetja, jucanta alabansa sija.
\v 8 Fagmata, inenrajo; fagmata, guitala yan atpa; guajoja na maesa magmatayo taftaf.
\v 9 Bae junaetjao grasias, O Jeova, gui entalo y taotao sija; jucantayejao alabansa sija gui entalo y nasion sija.
\v 10 Sa asta y langet, dangculo y minaasemo, yan asta y mapagajes y minagajetmo.
\v 11 Nadangculojao gui jilo y langet, O Yuus; polo y minalagmo todo gui sanjilo y tano.

\c 58
\p
\v 1 MAGAJET na jamyo manudo, <i>anae debe de</i> unfanguentos jamyo tininas? manmanjujusga jamyo tunas, O jamyo, ni y lalajin taotao sija?
\v 2 Magajet, na y jalom corason nae manmachochocho jamyo tinaelaye; intajlang gui canaenmiyo y tinaelaye gui tano.
\v 3 Y manaelaye, manaotao juyong desde y jalom tuyan: enseguidas qui manmafañago, manabag manguecuentos ni y mandague.
\v 4 Y binenoñija, parejo yan y binenon y culebbla: sija parejo yan y tangan y serpiente, ni y jajuchum talangaña;
\v 5 Ya ti jaecungog y inagang y encantador, ni y gosfaye manencanta.
\v 6 Yamag y nifenñija gui jalom pachotñija, O Yuus: yamag juyong y dangculo na nifen y patgon leon, O Jeova.
\v 7 Polo ya ufanmadirite taegüije y janom ni y malalagoja gui iyoña: anae jaachechetgüe y flechaña, polo ya calang manutut.
\v 8 Polo ya utaegüije y acaleja ni y madirite ya umalofan: taegüije y taetiempo na mañagon palaoan, ni y ti guinin lumilie y atdao.
\v 9 Antes di usiente y lauyanmiyo y <i>guafen y</i> tituca, uchule sija ya unajanao, nu y remulinon manglo, ayo manbetde taegüije mansinenggue,
\v 10 Y manunas ufanmagof yanguin jalilie y inemog; ufagase y adengña gui jâgâ y taelaye.
\v 11 Para ualog y taotao: Magajet na guaja apasñija y manunas: magajet guaja si Yuus ni y manjujusga gui tano.

\c 59
\p
\v 1 NALIBREYO gui enemigujo sija, O Yuusso; polo yo gui jilo guinin ayosija ni y mangajujulo contra guajo.
\v 2 Nalibreyo gui chumogüe y tinaelaye, ya satbayo gui manmejga na taotao sija.
\v 3 Sa, estagüe, na mananangga y antijo: y manmetgot mandaña contra guajo; ti pot y tinaelayeco, ni ti pot y isaojo, O Jeova.
\v 4 Manmalago ya japrepara sija, sin y linachijo; fagmata, ya unayudayo, ya unlie.
\v 5 Jago Jeova, Yuus y inetnon sendalo, si Yuus Israel; fagmata ya unbisita todo y nasion sija; chamo gagaease ni y manaelaye. Sila.
\v 6 Manalo guato yan pupuenge: ya manboruruca taegüije y galago, ya malilicucue y siuda.
\v 7 Liija, sa mannutugap juyong guinin y pachotñija: espada sija guaja gui jalom labiosñija; jaye, ilegñiñija, cao jajungog?
\v 8 Lao jago, O Jeova, siempre unchatgue sija; siempre unmofea todo y nasion.
\v 9 O minetgotto, junanangga jao; sa si Yuus y guimajo lumijing.
\v 10 Si Yuusso nu y minaaseña, ugaegue gui menajo: si Yuus unaliiyo y minalagojo, gui jilo y enemigujo sija.
\v 11 Chamo pumupuno sija, sa trabia ti manmalelefa y taotaojo; chalapon sija pot y ninasiñamo; ya unchule sija papa, O Jeova, patangmame.
\v 12 Pot y isao y pachotñija, yan pot y sinangan y labiosñija, polo ya ufanmacone, pot y sobetbioñija: yan pot y matdision, yan manmandadague ni y sinanganñija.
\v 13 Lachae sija ni y binibumo, lachae sija, para sija ti ufangaegue talo: ya ujatungo na si Yuus mangobiebietna gui as Jacob, asta y uttimon y tano. Sila.
\v 14 Ya an pupuenge, polo ya ufanalo guato, ya unfanboruca taegüije y galago ya umalilicue y siuda.
\v 15 Nafanjajanao julo yan papa, ya ufanmanaliligao nañija; ya usaga todo puenge yanguin ti manjaspog.
\v 16 Lao guajo, jucanta ni y ninasiñamo; magajet, na jucanta agang ni y minaasemo yan ogaan; sa guinin jago y guimajo lumijing, yan y guinegüeco gui jaanen chinatsagaco.
\v 17 Jago, O minetgotjo, jucantaye y alabansa sija; sa si Yuus y guimajo lumijing, yan y Yuus y minaasejo.

\c 60
\p
\v 1 O Yuus, jago yumutejam, jago gumapotjam papa; guinin lalalojao; O, natalojam guato.
\v 2 Jago jagasja munamayengyong y tano; jago yumulang; nafanjomlo y yinilangña sija, sa manmayeyengyong.
\v 3 Unfanue y taotaomo sija ni y manmajetog na güinaja; unnafanguimenjam ni y binon na matulalaejon.
\v 4 Unnae ayo sija ni y manmaañao nu jago, un bandera para ujatsa pot y minagajet. Sila.
\v 5 Sa para ufanlibre y güinaeyamo; satba ni y agapa na canaemo, yan opejam.
\v 6 Si Yuus sumangan y sinantosña; siempre jumagof; ya siempre judibide iya Siquem, ya jumide y bayen Sucot.
\v 7 Iyoco Galaad, ya iyoco Manases: Efraim y guinegüe y ilujo; Juda y baston minagasso.
\v 8 Moab, y palanggana para jufagagaseyo; y jilo Edom nae juyute y sapatosso: Filistia, agangjao pot guajo.
\v 9 Jaye uchinileyo guato gui fitme na siuda? jaye uesgaejonyo guato Edom?
\v 10 Mungajao, O Yuus, ni y guinin yumutejam? yan jago, O Yuus, ti jumanao yan y inetnon sendalonmame.
\v 11 Naejam inayuda contra y contrario gui chinatsaga; sa taebale y inayudan taotao.
\v 12 Guinin as Yuus nae infatinas y minatatnga; sa güiyaja ni ugacha papa y contrarionmame.

\c 61
\p
\v 1 JUNGOG y inaganjo, O Yuus; atituye y tinaetaejo.
\v 2 Desde y uttimon y tano juagang jao, anae taeninasiña y corasonjo: chalaneyo asta y acho ni y mas taquilo qui guajo.
\v 3 Sa jago guinin y guinegüeco, yan y guiman lumijing guinin y enemigo.
\v 4 Jusaga gui jalom y tabetnaculumo para taejinecog: ya jugogüeyo gui tinampen y papamo. Sila.
\v 5 Sa jago O Yuus guinin jumungog y promesajo; jago guinin numaeyo ni y erensian ayo sija y manmaañao ni y naanmo.
\v 6 Jago munaanaco y jaanin y ray; y sacanña taegüije y megae na generasion sija.
\v 7 Usaga gui menan Yuus para taejinecog: O, nalisto y güinaeya yan y minagajet, para ufanadaje güe.
\v 8 Pot este jucantaye y naanmo para taejinecog, para jufatinas y prinimetijo cada jaane.

\c 62
\p
\v 1 Y antijo janananggaja si Yuus; sa guinin güiya nae mamaela y satbasionjo.
\v 2 Güiyaja y achojo yan y satbasionjo, güiya y torejo taquilo: ya ti megae jumanacalamten.
\v 3 Asta ngaen nae intigong contra unoja taotao? todos jamyo infanmapuno; taegüije y padet ni y cumba, yan taegüije y matomba na colat.
\v 4 Manafaesenja gui entaloñija na umayute papa gui ninasiñaña: manmagof ni y dinague sija: manmanbendidise ni y pachotñija, lao manmanmatdidise qui sumanjalomñija.
\v 5 Si Yuus nanggajao, O antijo; sa guinin güiya y ninanggaco.
\v 6 Güiyaja y achojo yan y satbasionjo; güiya y torejo taquilo, ya ti jumanacalamten.
\v 7 Gui as Yuus nae gaegue y satbasionjo yan y minalagjo; y acho y minetgotjo yan y guinegüeco mangaegue gui as Yuus.
\v 8 Angoco gue todo y tiempo, jamyo ni y taotao sija; chuda y corasonmiyo gui menaña: si Yuus y guinegüe para jita. Sila.
\v 9 Seguro todo y taotao sija ni y umitde condisioñija manjinaja; ya y managquilo condisioñija, un dinague; yanguin manmapolo gui balansa, todos manñajlalangña qui y jinaja.
\v 10 Chamo umangongoco jao gui inamot, yan chamo na gagaebale y sinaque: yanguin y güinaja manlalamegae; chamo pumópolo y corasonmo guiya sija.
\v 11 Guinin jasangan si Yuus un biaje; ya dos biaje jagasja jujungog este; na y ninasiña iyon Yuus.
\v 12 Sa iyomoja locue Jeova y minaase: sa unapapaseja cada taotao jaftaemano y chechonâ.

\c 63
\p
\v 1 O Yuus, jago y Yuusso; taftaf jualigao jao; y antijo majo pot jago, y catneco majalang nu jago, gui anglo an majo na tano, anae taya janom;
\v 2 Taegüije juatan jao gui templo para julie y ninasiñamo yan y minlagmo.
\v 3 Sa y mauleg güinaeyamo maulegña qui y linâlâ; y labiosso ualabajao.
\v 4 Taegüine jubendise jao gui linâlâjo; ya jujatsa julo y canaejo ni y naanmo.
\v 5 Y antijo ujaspog taegüije y ujaspog ni y titanos an montica; ya y pachotjo ualabajao yan y minagof y labiosso.
\v 6 Yanguin jujaso jao gui jilo camajo; ya y jinasoco nu jago gui ora nae bumebelayo an puenge.
\v 7 Sa jago guinin umayudayo; enaomina y anineng y papamo nae jumagof.
\v 8 Y antijo dangculo na tinatitiye jao: y agapa na canaemo mumantieteneyo.
\v 9 Lao ayo sija y umaliligao y antijo, para umayulang, sija ufanjanao para y mas tadong na joyo gui tano.
\v 10 Ufanmaentrega gui jinilat y espada; sija ugüinaja para y sora sija.
\v 11 Lao y ray umagof gui as Yuus; ya todo y manmanjula pot güiya unfanmagof: sa y pachot ayo sija y manmandadague ufanmajuchom.

\c 64
\p
\v 1 JUNGOG y inagangjo, O Yuus, gui quejaco: adaje y linâlâjo ni y minaañaoña ni y enemigo.
\v 2 Naatogyo gui secreto na pinagat y manaelaye; yan y inatborota ni y chumogüe y taelaye.
\v 3 Ni y janafanmalagtos y jilañija taegüije y espada, yan janafanapunta y flechañija, ni manmalaet na sinangan.
\v 4 Para ujaflecha gui secreto y cabales; ya derepente manflecha güe, ya ti maañao.
\v 5 Janafanfitmeja sija gui na jinasuye taelaye: manmanafaesen para ujananaplinanta y laso; ya ilegñija: Jaye ufanlinie?
\v 6 Manmanaliligao ni y tinaelaye; ilegñija na tacumple guse y inaligaota: cada uno guiya sija manacjalom jinasonñija yan corasonñija manadong.
\v 7 Lao si Yuus flumecha sija, ya enseguidas ninafanlamen nu y flecha.
\v 8 Ya taegüije ninafanmatompo; y jilañija contra sija; ya todo y lumie sija ujayengyong y ilonñija.
\v 9 Ya todo y taotao sija ufanmaañao; ya ujasangan y checho Yuus: sa ujaguesjaso y finatinasña.
\v 10 Y manunas ufanmagof sija gui as Jeova, ya ujaangoco nu güiya; yan todo y manunas na corason, ufanmalag.

\c 65
\p
\v 1 Y tinina unanangga jao guiya Sion, O Yuus; iya jago nae umapase y promesa.
\v 2 O jago ni y jumungog y utinaetae, todo y catne ufanmato guiya jago.
\v 3 Jaganayo y tinaelaye sija; lao y isaomame, jago umasie.
\v 4 Dichoso y taotao ni y unayeg, ya unnaguaguato guiya jago, para usaga gui sagamo: manjaspogjam ni y minauleg y guimamo, asta y santos na lugat gui templomo.
\v 5 Pot y namaañao na güinaja nae unopejam gui tininas; O Yuus y satbasionmame; jago y ninangga gui uttimon puntan tano todo, yan asta todo ayo sija y manlachago, ni y mangaegue gui jilo y tase.
\v 6 Ayo y pot ninasiñaña japlanta seguro y egso, madudog ni y ninasiñaña;
\v 7 Ni y janaquieto y palañgpang y tase sija, y palangpang y napoñija yan <i>janafanbasta</i> managuaguat y taotao sija.
\v 8 Ya ayo sija ni y mañasaga gui uttimon tano, manmaañao ni señatmo: unnamagof y jumuyong y egaan yan y pupuenge.
\v 9 Jago bumisita y tano yan unriega; unnagosrico; y sadog Yuus bula janom: unnafanmauleg y maies para sija yanguin esta unnalisto y tano taegüije.
\v 10 Unnafangosbula janom y sutcoñija: unnafitme a pujañija güije; ya unnamañaña ni y ichan; ya unbendise y sinisoñija.
\v 11 Uncorona y sacan sija ni y minaulegmo; ya y finaposmo manutujo y mantica.
\v 12 Manutujo gui jilo y pastaje sija gui desierto: ya y mandiquique na sabana madudog ni y minagof.
\v 13 Y pastaje sija manminagago ni y manadan gâgâ; y baye sija locue mantinampe ni y maies; manesalao ni y minagofñija, ya mangacanta locue.

\c 66
\p
\v 1 FATINAS y minagof na inagang gui as Yuus todo y tano.
\v 2 Canta y minagof gui naanña: namalag y tininaña.
\v 3 Alog as Yuus: jafa na manámaañao y chechomo: pot y dinangculon y ninasiñamo uninaseja y contrarionmo papa.
\v 4 Todo y tano umadodorajao yan macantatayejao: yan macantataye y naanmo. Sila.
\v 5 Maela ya inlie y checho Yuus: na ninámaañao y chechoña gui jilo y famaguon y taotao.
\v 6 Jatolaeca y tase y anglo na tano: ya japocacate y sadog: ya ayo nae manmagofjam nu güiya.
\v 7 Güiya jagobiebietna ni y minetgotña para taejinecog: y atadogña pumupulan y nasion sija: ya munga y managuaguat na ujajatsa sija. Sila.
\v 8 Fanmanbendise ni y Yuusta jamyo ni y taotao ya namajungog y inagang y tininaña:
\v 9 Ayo y mumantiene y antita gui linâlâ: ya ti japolo y adengta na usulong.
\v 10 Sa jago chumaguejam, O Yuus; jagasja unchague jam taegüije y salape an machague.
\v 11 Jago chumulejam gui jalom y laso: unpolo chinatsaga na catga gui sinturanmame.
\v 12 Jago namaudae y taotao guijilomame: jame infaposgüe y guafe an y janom: lao unchulejam asta y jalom y rico na sagayan.
\v 13 Jujalom gui jalom guimamo yan y sinenggue na inefrese sija: ya bae juapase jao ni y promesajo,
\v 14 Ni y labiosso sumangan, yan y pachotto jagas cumuentos anae estabayo gui chinatsaga.
\v 15 Bae junaejao sinenggue na inefrese ni y yemog yan paopao na tatneron quinilo: bae junaejao nobiyo yan chiba sija. Sila.
\v 16 Maela ya injingong, todo ayo y manmañao as Yuus, ya bae jusangane jamyo jafa finatinasña ni y antijo.
\v 17 Guajo juagang güe ni y pachotto: ya güiya umaalaba ni y jilajo.
\v 18 Yaguin jumantiene y tinaelaye gui corasonjo, si Jeova ti ujungogyo.
\v 19 Lao magajet na si Yuus jajungog: güiya umadaje y inagang y tinaetaejo.
\v 20 Bendito si Yuus, sa ti jabira y tinaetaejo ni y minaaseña guiya guajo.

\c 67
\p
\v 1 O Yuus, gaease ni jame ya unbendisejam: yan janafanmalag y mataña gui jilomame. Sila.
\v 2 Para usiña matungo y chalanmo gui jilo y tano yan y satbasionmo gui nasion todos:
\v 3 Polo y taotao ya umatuna jao, O Yuus: polo y taotao todo ya umatuna.
\v 4 O, polo y nasion sija ya ufanmagof yan ufanganta ni y minagof: sa jago siempre jumusga y taotao gui tininas yan ungobietna y nasion sija gui jilo y tano. Sila.
\v 5 Polo y taotao ya umatuna jao, O Yuus: polo y taotao todo ya umatuna.
\v 6 Ya y tano jagasja unajuyong megae tinegchaña: ya si Yuus ni y Yuusta ubendisejit.
\v 7 Si Yuus ubendisejit: yan todo y uttimon y tano umaañao nu güiya.

\c 68
\p
\v 1 POLO si Yuus ya ucajulo, polo y enimiguña ya ufanmachalapon: polo ayo sija y chumatlie güe ya ufanmalago gui menaña.
\v 2 Taegüije y manajanao y aso, taegüijeja yute sija: taegüije y maderite y danges gui menan guafe, taegüijeja manmalingoñija y manaelaye gui menan Yuus.
\v 3 Lao y manunas ufansénmagof: ufansenalegre gui menan Yuus: magajet ya usendangculo y minagofñija.
\v 4 Cantaye si Yuus, cantaye alabansa sija y naanña: nacajulo y chalan para ayo na maudae y inanaco y desierto sija; y naanña, si Yah ya fansenmagof gui menaña.
\v 5 Tatan y manaetata ya y jues para y manbiuda, si Yuus gui sinantos na sagaña.
\v 6 Si Yuus munafañaga y taeparientes gui familia sija: güiya chumule juyong preso para umegae: lao y managuaguat mañagaja gui anglo na tano.
\v 7 O Yuus, mientras unjanao gui menan y taotao; mientras na unfamocat gui inanaco desierto. Sila.
\v 8 Y tano mayeyengyong, y langet locue manutujo gui menan Yuus: ayo iya Sinae mayengyong gui menan Yuus, ni si Yuus guiya Israel.
\v 9 Jago, O Yuus, tumago megae na uchan, yan jago munafitme y erensiamo na taotao anae yayas.
\v 10 Y inetnon taotaomo mañaga güije: jago, O Yuus, fumamauleg y minaulegmo para y mamoble.
\v 11 Si Jeova jananae ni finijo: yan mandangculo ayo na inetnon famalaoan ni y munamatungo:
\v 12 Ray sija y inetnon sendalo falago chadig: ya güiya palaoan ni y sumasaga iya sija mafacae y inamot na güinaja.
\v 13 Yaguin manmalago jamyo dumescansa gui quelat quinilo; calang y papan y paluma nii platiao, yan y piluña nii amariyo calang oro.
\v 14 Anae ayo todo janasiña manafanmachalapon y ray sija guiya güiya: taegüije anae mamodong nieve guiya Salmón.
\v 15 Y egso Yuus y egso Basán: y gostaquilo na ogso y egso Basán.
\v 16 Sa jafa na manaatansegüet, jamyo nii manaquilo na osgo guato gui egso güinaeyan Yuus para sagaña: magajet na si Jeova sumaga güije para taejinecog.
\v 17 Y caretan Yuus y viente mil, junggan, miyares yan miyares ya si Jeova gui entaloñija taegüije iya Sinae, iya santos na sagaña.
\v 18 Jagasja jao cajulo iya jululo, jagas uncone y mamacautiba na megae: jagas unresibe ninae sija entre taotao sija: magajet entre y managuaguat locue, para si Jeova Yuus usiña sumaga gui entaloñija.
\v 19 Bendito si, Jeova nii todo y jaane jaencatga y catgata, junggan, ayo y Yuus y satbasionta. Sila.
\v 20 Si Yuus güiya si Yuus satbasion para jita: ya y jinanao guinin y finatae iyon Jeova, Señot.
\v 21 Lao si Yuus janafanlamen y ilon y enimiguña yan y cácagong y manmipe ayo y sisigueja gui isaoña.
\v 22 Ya si Jeova ilegña: Bae chule talo guinin Basán, bae chule sija talo, guinin y tádodong na tase.
\v 23 Ya y adengmo siña umanaatunog gui jâgâ ya y jila y gamo galago siña patten y enimigumo.
\v 24 Sija jalie y jinanaomo, O Yuus; magajet y jinanao y Yuusso, Rayjo gui sinantos na sagaña.
\v 25 Y mangacanta manjajanao gui menan, y mandadangdang yan y dandanñija jatatituye; y entaloñija y donseya sija ni y mandadangdang nii pandireta.
\v 26 Fanbendise si Yuus gui jalom y inetnon taotao; junggan, jamyo y tutujonña guiya Israel.
\v 27 Ayonae estaba y diquique as Benjamin y magasñija, y prinsipen Juda yan y compañia apapagat, y prinsipen Sabulon yan y prinsipen Neftali.
\v 28 Y Yuusmo tumago y minetgotmo; O Yuus, nametgot y chechomo para jame.
\v 29 Pot causa y templomo guiya Jerusalem, y ray sija manmañuñule ninae sija para jago.
\v 30 Lalatde y dadao na gâgâ gui piao, y manadan nobiyo yan y tatneron gataotao, nii guinocha papa adengñija y pedason salape sija: jochalapon ayosija taotao nii manmalago manguera.
\v 31 Ufanmato y prinsipe sija guinin Egipto: Etiopia guse ujaestira y canaeña gui as Yuus.
\v 32 Cantaye si Yuus jamyo nii raenon tano; O canta tinina para y Señot. Sila.
\v 33 Para ayo y maudae gui jilo y langet y langet sija, nii guinin ampman na tiempo; estagüe na güiya masangan nii inagang; nii gaeninasiña na inagang.
\v 34 Sangan y minetgot Yuus: y minagasña gaegue gui jilo Israel, yan y minetgotña gaegue gui jalom y mapagages.
\v 35 O Yuus, ninamaañaojao gui santos na sagamo sija: y Yuus Israel, güiya numae minetgot yan ninasiña y taotaoña: Bendito si Yuus.

\c 69
\p
\v 1 NALIBREYO, O Yuus; sa y janom manjalom asta y antijo.
\v 2 Magñoyo gui tadong na luño; anae ti siñayo tumojgue: guajo mato y jalom tadong na janom anae y milag malofan gui jilojo.
\v 3 Yayasyo ni y inagangjo: y agagajo ninaanglo: y atadogco linálachae mientras junanangga si Yuusso.
\v 4 Ayosija y chumatliiyo pot taya, megaeña qui y gapotulo gui ilujo: ayosija y manmalago umututyo nii enemigujo sin jafa na linache, mangaeninasiña: ayo nae guajo junatalo guato ayo y taya nae juchuleguan.
\v 5 O Yuus, jago tumungo y taetiningojo: yan y isaojo sija ti junaatog guiya jago.
\v 6 Chamo ayo sija y numananggajao munafanmamamajlao pot guajo, O Jeova, Yuus y inetnon sendalo: chamo ayo sija y umaliligaojao umadesonra pot guajo, O Yuus Israel.
\v 7 Sa pot jago jupadese y linalatde: minamajlao tumampe y matajo.
\v 8 Guinin manataotao juyong yo nii mañelujo; yan taotao juyongyo gui famaguon nanajo.
\v 9 Sa y inigo y guimamo cumanoyo: ya y linalatdeñija y ayo sija nii lumalatde jao manbasnag guiya guajo.
\v 10 Anae tumangesyo ya junamajalang y antijo pot ti chumocho, este y para malalatdeco.
\v 11 Anae jufatinas y luto para magagujo, jumuyongyo un cuentos nu sija.
\v 12 Ya ayo y manmatatachong gui petta, manadingan contra guajo: ya guajo y cantasionñija anae mangacanta y manbulacho.
\v 13 Lao guajoja, y tinaetaejo guiya jago, O Jeova, gui tiempon y finaboresemo: O Yuus, pot y minegae y minaasemo opeyo gui minagajet y satbasionmo.
\v 14 Nalibreyo gui liño ya chajo mamagño: polo ya ulibreyo güije sija nii chumatliiyo, yan gui y tinadong y janom sija.
\v 15 Chamo pumopolo y minilalag na janom na ufalofan gui jilojo, ni unpolo y tinadong na upañotyo; chamo pumopolo y joyo na ujuchom y pachotña gui jilojo.
\v 16 Opeyo, O Jeova; sa y minaasemo gosmauleg: taemanoja y minegae y minaasemo, birajao guiya guajo.
\v 17 Chamo na aatog y matamo gui tentagomo; sa gaegue yo gui chinatsaga: opeyo guse.
\v 18 Najijot jao gui antijo ya unnalibre: rescatayo sa juguaja y enimigujo sija.
\v 19 Jago tumungo y malalatdeco, yan y minamajlaojo yan y madesonraco: y contrariojo mangaegue todo gui menamo.
\v 20 Y linalatde yumulang y corasonjo: yan bulayo y pinite: ya manaliligaoyo jaye upinite, lao taya ni uno: yan y numamagofyo lao ti jusoda ni uno.
\v 21 Sija numaeyo locue lalaet para nengcanojo: yan anae majoyo, sija numaeyo binagle para juguimen.
\v 22 Polo ya lamasañija mamalaso gui menanñija: polo ya yaguin gaegue sija gui pas, este para ocodo.
\v 23 Polo ya ujomjom y atadogñija para chañija fanmalilie; yan janayeyengyong nii sinturanñija para todo y tiempo.
\v 24 Basija gui jiloñija y binibumo, ya polo y dangculon linalalomo ya ufanjeniguif sija.
\v 25 Polo y sagañija ya umayulang: yan taya ni uno siña sumaga gui tiendañija.
\v 26 Sa sija pumetsigue ayo sija y sinaolagmo: ya sija sumangan y pinitinja ni y ninafanlamenmo.
\v 27 Naye mas taelaye y tinaelayeñija, ya chamo munafanjajalom gui tininasmo.
\v 28 Palo ya umafunas sija gui leblon linâlâ: ya munga manmatugue sija yan y manunas.
\v 29 Lao guajo pobleyo yan tristeyo: polo y satbasionmo, O Yuus, ya upoloyo guiya jululo.
\v 30 Guajo bae jualaba y naan Yuus nu y cantasion, ya junadangculo güe nu y inefresen grasias.
\v 31 Ya este munaguefmagof si Jeova mas qui y nobiyo, pat y toro nii mangaecángjilon yan papaquis.
\v 32 Y manmanso, jalie este ya ninafanmagof: ya y corasonmiyo ufanlâlâ y unaaliligao si Yuus.
\v 33 Sa si Jeova jajungog y mannesesitao ya ti jachatlie y prenesuña sija.
\v 34 Polo y langet yan tano ya umaalaba güe, yan y tase sija yan todo y güinaja nii mangalalamten gui sanjalomña.
\v 35 Sa si Yuus ujasatba y Sion yan ujafatinas y siuda sija guiya Juda: para usiña sija mañaga güije yan uguaja para y iyonñija.
\v 36 Ya y semiya locue gui tentagoña uereda ni ayo: ya ayo sija y gumaeya y naanña unafañaga güije.

\c 70
\p
\v 1 NACHADIG, O Yuus, para unalibreyo: nachadig umayudayo, O Yuus.
\v 2 Polo sija ya ufanmamajlao yan ufaninistotba ni y umaliligao y antijo: polo sija ya ufanalo tate yan ufanmamajlao ni y manmagof nii desonraco.
\v 3 Polo sija ya ufanalo tate para apas y minamajlaoñija ja ni y ilegñija: Aha, Aha.
\v 4 Polo ayo todo y umaliligaojao ya unfanmagof yan ufansenmagof ni jago: ya polo ya ayo y gumaeya y satbasionmo ya ilelegñija siésiempreja: Umanasendangculo si Yuus.
\v 5 Lao guajo pobleyo yan nesesitaoyo: nachadig jao guiya guajo, O Yuus: sa jago umayuyudayo, yan y munalibreyo; O Jeova, chamo umatrasasao.

\c 71
\p
\v 1 YYAJAGO, O Jeova, nae jupolo y inangococo: ya chajo mamámajlao para taejinecog.
\v 2 Nalibreyo, nii tininasmo ya rescatayo: naapo y talangamo guiya guajo ya unsatbayo.
\v 3 Jago y acho y saga para guajo, anae mafatoyo todo y tiempo: jago mannae tinago na jumasatbayo: sa jago y finitmeco yan y castiyujo.
\v 4 Rescatayo, O Yuusso, juyong gui canae y manaelaye yan y canae y ti manunas yan y manrecto na taotao.
\v 5 Sa jago y ninanggaco, O Jeova Yuus: jago y inangococo desde y pinatgonjo.
\v 6 Sa jago mumantieneyo desde y jalom tuyan, jago chumuleyo juyong guinin y tiyan nana: ya y tininajo todo y tiempo guiya jago.
\v 7 Guajo taegüije y ninamanman gui linajyan; lao jago y megot na guinegüeco.
\v 8 Y pachotto ubula nii tininamo, an y inenramo todot dia.
\v 9 Chamoyo yumuyute gui tiempo y inamcojo: yaguin minetgotto esta jocog chamoyo dumidingo.
\v 10 Sa y enimigujo manadingan contra guajo; yan ayo sija y numanangga y antijo, manafaesen entre sija.
\v 11 Ylegñija: Diningogüe as Yuus: petsigue ya enchilegüe; sa taya para ulinibregüe.
\v 12 O Yuus, chamo chachago guiya guajo; Yuusso, nachadig yan para unayudayo.
\v 13 Polo sija ya ufanmamajlao yan ufanlinachae, ayo y contrarion y antijo; polo sija ya ufantinampe nii minamajlao yan y sinala, y umaliligao y dañujo.
\v 14 Lao guajo juananangga todo y tiempo, yan junalala megae y tininajo guiya jago.
\v 15 Y pachotto usinangan y tininasmo, yan y satbasionmo todot dia: sa ti jutungo y minegaeña.
\v 16 Bae jufalag y minetgot gui as Yuus, Jeova; ya jusangan y tininasmo, magajet, iyomoja namaesa.
\v 17 O Yuus, jago jagasja fumanagüe yo desde y pinatgonjo; yan asta pago jusangan claro nii ninamanman y chechomo.
\v 18 Pago locue anae estayo bijo ya chungeyo, O Yuus chamoyo dumidingo: asta que jusangan claro nii minetgotmo y manmámamaela na generasion, yan y ninasiñamo cada uno ni ayo y ufanmato.
\v 19 Yan y tinasmo locue, O Yuus, sumentaquilo; jagasja unfatinas y mandangculo na güinaja sija: O Yuus, jaye uparejumo?
\v 20 Sa jago y fumanuejam mandangculo na pinite yan chinatsaga, siempre unnalâlâjam talo, yan unchulejam talo julo guinin y tinadong y tano.
\v 21 Aumenta y dinangculoco; yan birajao ya unamamagofyo.
\v 22 Ya guajo locue bae jualaba jao yan y guitala: magajet, y minagajetmo, O Yuusso: yyajago nae jucantaye yan y atpa, O jagoja na Santos guiya Israel.
\v 23 Y labiosso sendangculo minagofña anae jucantayejao tinina; yan y antijo ni jago munalilibre.
\v 24 Y jilajo locue jasasangan y tininasmo todot dia: sa innafanmamajlao yan innafaninestotba ayo y umaliligao y dañujo.

\c 72
\p
\v 1 NAE y ray ni juisiomo, O Yuus, yan y tininasmo gui lajin y ray.
\v 2 Ya güiya ufanjusga y taotaomo gui tininas, yan y mamoblemo gui juisio.
\v 3 Ya y beca sija chumule y pas gui taotao yan y mandiquique na ogso sija pot y tininas.
\v 4 Güiya ufanjusga y mamoble na taotao, güiya ufañatba y famaguon y mannesesitao, yan ufanyinamag y manmachaleg.
\v 5 Sija ufanmaañao ni jago mientras gagaegue y atdao, yan y pilan gui todo y generasion yan y generasion.
\v 6 Güiya tumunog papa taegüije y ichan gui jilo y manmautot na chaguan: taegüije minatmon janom ni y nafotgon y tano.
\v 7 Ya y jaaniña sija, mumamta y tininas; ya y pas sumenmegae asta qui jocog y pilan.
\v 8 Güiya uguaja minagasña locue guinin y tase asta y tase, yan guinin y sadog asta y uttimon y tano.
\v 9 Ya ayo y mañasaga gui desierto, manecon gui menaña; ya y enimiguña sija mamanjojoflag gui eda.
\v 10 Y ray sija guiya Tarsis yan isla sija ufanmañuñule ninae: yan y ray sija guiya Sabá yan iya Seba ufanmannae ninae.
\v 11 Magajet, y ray todos ujatomba sija gui menaña: yan y nasion todos usinetbe güe.
\v 12 Sa güiya unalibre y nesesitao an jumagang; yan ayo locue y peble an ni y taya uinayuda.
\v 13 Güiya unafanmañotbla y mamoble yan y mannesesitao yan ujasatba y anten y mannesesitao.
\v 14 Güiya unafanlibre y antiñija guinin y chiniguit yan y finijom: yan ugagaebale y jâgâñija gui menan atadogña.
\v 15 Ya güiya lumala, ya para güiya umanae ni y oron Sabá; ya y tinayuyut locue mafatitinas pot güiya todo y tiempo; sa sija ufanbendise güe todot dia.
\v 16 Sa uguaja megae na maies gui jalom y eda gui sanjilo y puntan y beca sija; ya y tinegchaña ufanmayengyong taegüije y Libano.; ya sija gui siuda ninafangatbo taegüije y chaguan gui eda.
\v 17 Y naanña gagaegue para taejinecog: y naanña sisigueja taegüije y siniguen y atdao: yan todo y taotao ufandichoso guiya güiya; yan todo y nasion umafanaan güe dichoso.
\v 18 Bendito si Jeova Yuus, ni si Yuus Israel, sa güiyaja na maesa fumatinas y mannamanman na güinaja.
\v 19 Yan bendito y minalag y naanmo para taejinecog: ya polo todo y tano ya ufanbula ni y minalagmo. Amen yan Amen.
\v 20 Magpo y tinayuyut David ni y lajin Isai.

\c 73
\p
\v 1 SENMAGAJET si Yuus na mauleg para Israel, ni ayo sija y mangasgas na corason.
\v 2 Ya guajo cánaja sumuja y adengjo; didideja tentenjan sulon y pinecatta.
\v 3 Sa jumalatgue y mangaduco, anae julie y minauleg y manaelaye.
\v 4 Sa taya pinite gui finataeñija: lao y minetgotñija fitme.
\v 5 Taya chinatsagañija taegüije y otro taotao sija; ni ufanmasapet taegüije y palo na taotao sija.
\v 6 Enaomina na sobetbia y cadena nii lisayon y cueyoñija; y finijom tumampe sija taegüije y magago.
\v 7 Y atadogñija mamachom ni y yinemog; guajañija mas qui y corason siña umalatgue.
\v 8 Sija manmanbotlelea, yan jasasangan chiniguit gui tinaelaye: jasasangan y mansentaquilo.
\v 9 Japolo y pachotñija gui langet, yan y jilañija janafanmamocat gui inanaco y tano.
\v 10 Enao mina y taotaoña manalo mague: yan y binilan y janom gui posuelo umafugo nu sija.
\v 11 Ya ilegñija: Jaftaemano tungoña si Yuus? Ada guaja tiningo gui Gueftaquilo?
\v 12 Sa estagüe ya sija y manaelaye; ya sija manmegae gui tano, sa taya chinatsagañija todo y jaane.
\v 13 Senmagajet na taebale y junagasgas y corasonjo: yan jufagase y canaejo gui guinasgas.
\v 14 Sa todo y inanaco y jaane chatsagayo, yan y castigojo cada ogaan.
\v 15 Yaguin jagasja jualog, bae jusangan este; este na jagasja judague y generasion: y famaguonmo.
\v 16 Yaguin jujaso jaftaemano na jutungo este, sumenmacat para guajo;
\v 17 Asta que jujalom gui sinantos na sagayan gui as Yuus; ya jujaso y uttimoñija.
\v 18 Magajet na jago pumolo sija gui palagse na sagayan; jago yumute sija papa gui jalom y yinilang.
\v 19 Sa jaftaemano na ufanyinilang, gui un rato! sija chadig malimachae ni y minaañao sija.
\v 20 Taegüije güinife an magmata; taegüenaoja, O Señot, yaguin magmatajao, unchatlie y jechurañija.
\v 21 Sa y corasonjo estaba triste, ya matogchayo gui sumanjalom.
\v 22 Na taegüije taejinasoyo, yan taetiningoyo: taegüijeyo y gâgâ gui menamo.
\v 23 Masqueseaja gagaegueyo siempre guiya jago; jago mumantiene y agapa na canaejo.
\v 24 Jago umesgaejonyo ni y consejumo, ya despues unresibeyo gui langet.
\v 25 Ya jayeyo guajayo gui langet sino jagoja? ya taya gui jilo y tano güinaeyaco, na jagoja.
\v 26 Y catneco yan y corasonjo malachae: lao si Yuus y minetgot y corasonjo, yan y güinajajo para taejinecog.
\v 27 Sa, estagüe ya ayo sija y mañago guiya jago, na ufanmalingo: jago yumulang todo ayo sija y manjanao guiya jago para inábale.
\v 28 Lao mauleg para guajo y juguaguato jijot gui as Yuus: sa jupolo y inangococo gui Señot Jeova, para usiña jusangan todo y chechomo.

\c 74
\p
\v 1 O Yuus, sajafa na unyutejam para taejinecog? sajafa na y linalomo umasgon contra y quinilo sija gui pastajimo?
\v 2 Jaso y inetnonmo ni y unfajan gui ampmam na tiempo; y tribon y erensiamo, ni y jago sumatba; yan y egso Sion, anae sumasagajao.
\v 3 Jatsa y adengmo para taejinecog na yinilang: sa y enimigo jafatinas y tinaelaye todo gui jalom y sinantos na sagamo.
\v 4 Y contrariumo sija manaagang gui entalo y inetnonmo; ya japolo julo y banderañija para señat sija.
\v 5 Parejo yan y taotao y jajatsa julo y gachae sija gui jilo y chemchom na trongco jayo sija.
\v 6 Lao pago sija yumute papa y binetda na chocho un biajeja, ni y gachae yan y mattiyo sija.
\v 7 Sa sija sumanggüe y sinantos na sagamo, yan munainale y sagan y naanmo, sanpapa gui tano.
\v 8 Ylegñija gui corasonñija: Nije tayulang sija ni mandaño: ya sija sumonggue todo y sinagogan Yuus gui tano.
\v 9 Ti talie y señatta sija: ya taya ni uno profeta mas: ni uguaja sija ni utiningo asta ngaean.
\v 10 Asta ngaean, O Yuus, nae y contrario ulalatde? ya y enimigo ufañatfino contra y naanmo para taejinecog?
\v 11 Sajafa na unjedo y canaemo, junggan y agapa na canaemo? jala juyong gui pechomo ya unyulang.
\v 12 Sa si Yuus y Rayjo gui ampmam na tiempo, jafatitinas y satbasion gui entalo y tano.
\v 13 Jago dumibide y tase ni y ninasiñamo: jago yumamag y ilon y alo sija gui tase.
\v 14 Jago yumamag y ilon lebiatan, <i>ni y dadao na güijan,</i> an pidasito; yan unnae güe para nengcano y taotao ni y mañasaga gui desierto.
\v 15 Jago bumaba y matan janom yan y minilalag: jago munafananglo y manmetgot na sadog sija.
\v 16 Y jaane iyomo, y puenge locue iyomo: jago fumamauleg y inina yan y atdao.
\v 17 Jago pumolo todo y oriyan y tano: jago fumatinas y tiempon maepe yan y tiempom manengjeng.
\v 18 Jaso este, na y enimigo manmalalatde, O Jeova, ya ayo y mangaduco na taotao jachatfino y naanmo.
\v 19 O, chamo umintrerega y anten y gamo paluma gui dadao na gâgâ: chamo malelefa ni y dinaña y mamoblemo para taejinecog.
\v 20 Respeta y trato: sa y jemjom na sagayan sija gui tano manbula y sagan y manmalamaña.
\v 21 O, Chamo munafanatalo manmamajlao y manmachichiguit: polo y mamoble yan y mannesesitao ya umalalaba y naanmo.
\v 22 Cajulo, O Yuus, gogüe y causamo: jaso jaftaemano y manaejinaso na taotao ni y lumalatdejao cada jaane.
\v 23 Chamo malelefa ni y inangang y contrariumo sija; y borucan ayo sija y mangajulo contra jago, lumala cajuloja siesiempre.

\c 75
\p
\v 1 YYAJAGO, O Yuus, innae grasia; iyajago innae grasia sa y naanmo esta jijot: sa y ninamanman na chechomo masasangan.
\v 2 Ngaean nae jusoda y tiempo na mamatca, bae jujusga ni y tinas.
\v 3 Y tano yan todo y mañasaga mamalachae: guajo chumuchule julo y jaliguiña. Sila.
\v 4 Ya ileco ni y mansobetbio: Chamiyo fumatitinas y sinebetbio: yan ni y manaelaye, chamiyo jumajatsa julo y canggelon.
\v 5 Chamiyo jumajatsa y canggelonmiyo gui taquilo; chamiyo fanguecuentos ni y tiso na tongjo.
\v 6 Sa y jinatsa ni y ufato ni y guinin y sancatan, ni y guinin y sanlichan, ni y guinin y sajaya.
\v 7 Lao si Yuus y jues: güiya pumolo papa uno, yan jajatsa julo otro.
\v 8 Sa gaegue gui canae Jeova y copa, yan y bino ni lalálalo; bula dinaña, ya jachuda juyong taeguijeja; lao y asiento gui fondoña, todo y manaelaye gui tano jafufugo ya jaguiguimen sija.
\v 9 Lao guajo bae jusangan claro para taejinecog; ya bae jucantaye si Yuus Jacob, y alabansa sija.
\v 10 Todo y canggelon y manaelaye locue bae juutot: lao y canggelon y manunas umanafangajulo.

\c 76
\p
\v 1 MATUNGO si Yuus esta guiya Juda: y naanña manadangculo guiya Israel.
\v 2 Yya Salem nae gaegue y tabetnacoluña, ya y sagaña gaegue guiya Sion.
\v 3 Ayo nae jayamag sija y flechan y atcos; yan y patang yan y espada, yan y guera. Sila.
\v 4 Malagjao yan magas jao mas qui y tadong na jalomtano.
\v 5 Ya y manmajetog na corason manmayulang manafanaelaye; esta jamaego y minaegoñija; ya taya ni un taotao ni y gaeninasiña jasoda y canaeñija.
\v 6 Pot y chinemamo, O Yuus Jacob, todo careta yan y cabayo manmayute gui minaego y finatae.
\v 7 Jago, junggan jago, para unamaañao: ya jaye siña tumogue gui menamo yan lalalojao?
\v 8 Jago munamajungog y sentensia guinin y langet; ya y tano manmaañao, ya manmamatquilo.
\v 9 Anae si Yuus jacajulo gui juisio, para usatba todo y manmanso gui tano. Sila.
\v 10 Magajet na y binibon y taotao uinalabajao: yan y seblan y binibo, jago sumoma.
\v 11 Promete ya inapase si Jeova ni y Yuusmiyo: todo ayo y mangaegue gui oriyaña manmañuñule ninae para güiya ni y namaañao.
\v 12 Güiya munamautut y espiriton y prinsipe sija: sa güiya y namaañao para y ray sija gui tano.

\c 77
\p
\v 1 BAE juagang si Yuus ni y inagangjo; magajet na si Yuus ni y inagangjo; ya güiya jumungogyo.
\v 2 Y jaane y chinatsagaco jualigao y Señot: y canaejo maestira gui puenge ya pumapara: y antijo ti malago manamagof.
\v 3 Jujajaso, si Yuus ya janaestotbayo: umuugongyo, sa y espiritujo lalalango. Sila.
\v 4 Jago unadaje y atadogjo ni taemaego: sa taegüije chatsagayo na ti siñayo cumuentos.
\v 5 Sa guajo jujajaso y jaane ni y ampmam manmalofan, yan y sacan ni y ampmam na tiempo.
\v 6 Jujajaso y cantaco gui puenge: jujajaso ni y corasonjo; ya y espiritujo guine guefaligao?
\v 7 Ada uyute y Señot para taejinecog? ya ti utalo y finaboresiña?
\v 8 Cao y minaaseña usenjanaoja para taejinecog? ya y promesaña ufanlingo para taejinecog?
\v 9 Ya malefa si Yuus na uyóase? ya pot y linalaloña na jajuchom y güinaeyaña? Sila.
\v 10 Ya guajo ileco: Este y dinafejo: lao bae jujaso y sacan sija gui agapa na canae y Gueftaquilo.
\v 11 Bae jusangan y checho Jeova: sa bae jujaso y ninamanmanmo gui ampmam na tiempo.
\v 12 Bae jujaso locue todo y chechomo, yan jusangan sumanjalomjo y finatinasmo.
\v 13 Y chalanmo, O Yuus, gague gui sinantos na sagayan: jaye dangculo na yuus calang y Yuusta?
\v 14 Jago y Yuus ni y fumatinas y mannamanman: jago munamatungo y minetgotmo gui taotao sija.
\v 15 Jago yan y canaemo munafanlibre y taotaomo; ni y famaguon Jacob yan José. Sila.
\v 16 Y janom malie jao, O Yuus, y janom malie jao, ya sija ninafanmaañao: ya y tinadong locue ninafanmayengyong.
\v 17 Y mapagajes sija manmañuñuda janom: ya y langet mannae y inagang: ya y flechamo locue manjanao juyong.
\v 18 Ya y palampan y jilumo estaba gui remolino; ya y lamlam maniiina gui tano: ya y tano manmayengyong yan manlalaolao.
\v 19 Y chalanmo gui tase, ya y finaposmo gui mandangculo na janom, ya y guinachamo ti matungo.
\v 20 Jago umesgaejon y taotaomo taegüije y manadang quinilo pot y canae Moises yan Aaron.

\c 78
\p
\v 1 ECUNGOG, O taotaojo, y tinagojo: na inecungog ni y talanganmo y sinangan y pachotto.
\v 2 Bae jubaba y pachotto gui acomparasion: bae jusangan sinangan na gui jemjom gui ampmam na tiempo.
\v 3 Ayosija ni y injingog yan y intingo, yan y tatanmame ni jasanganejam.
\v 4 Ti innafanatog sija guinin y famaguonñija, masangangane y generasion ni y manmamamaela ni y tinina sija gui Señot, yan y minetgotña yan y mannamanman na chechoña ni y jachogüe.
\v 5 Sa güiya munacajulo y testimonio gui as Jacob, yan japolo tinago guiya Israel, ni y janatungo sija y famaguonñija.
\v 6 Para ujatungo y generasion ni y manmamamaela, y famaguonja ni y finañagonñija; ni y ufangajulo ya ujasangane y famaguonñija.
\v 7 Para usiña japolo y ninanggañija gui as Yuus, ya ti ufanmalefa ni y checho Yuus, lao jaadaje y tinagoña sija.
\v 8 Ya chañija fanaegüigüije y tatañija; un generasion ni managuaguat yan ti manmalago manmanosgue: y generasion ni y ti japolo y corasonñija gui tinas, yan ayo na espirituñija y ti manfitme gui as Yuus.
\v 9 Y famaguon Efraim, guaja atmas yan manmañule y atcos sija, manalo tate gui jaanen y guera.
\v 10 Ti jaadaje y traton Yuus, ya ti manmalago na ufanmamocat gui tinagoña.
\v 11 Ya manmalefa ni y chechoña, yan y ninamanmanña ni y manfinanue sija.
\v 12 Namanman na güinaja finatinasña gui menan y tatañija, gui tano Egipto, gui fangualuan Soan.
\v 13 Jadebide y tase ya janafanmalofan gui inanaco sija todo; yan janafañaga y janom taegüije y monton.
\v 14 Ya y jaane janafanenesgaegaejonja ni y mapagajes; yan todo puenge y finañila y guafe.
\v 15 Japanag y acho gue desierto, ya janae sija na ufanguinem taegüije na jumuyong guinin y dangculon tinadong.
\v 16 Ya mañule minilalag locue guinin y acho, yan janafalalago y janom taegüije y sadog.
\v 17 Lao trabia sisigueja mas isagüegüe, ya manmanembeste contra Gueftaquilo gui desierto.
\v 18 Ya sija jatienta si Yuus gui corasonñija, yan mangagagao catne pot y güinaeyañija.
\v 19 Magajet na sija manguentos contra si Yuus; ilegñija: Ada siña si Yuus jafamaulequejit lamasa gui desierto?
\v 20 Sa, estagüe, na anae japanag y acho, manjuyong y janom, ya y minilalag manmachuchuda. Ada siña güe manae pan locue? umafamauleg catne para y taotaoña?
\v 21 Enao mina anae jajungog este, y Señot ninabubo: ya umasonggue y guafe contra as Jacob, yan y linalalo locue cajulo contra Israel;
\v 22 Sa ti jajonggue si Yuus, yan ti jaangoco sija gui satbasionña.
\v 23 Lao güiya tumago y mapagajes guinin y sanjilo; yan jababa y pettan langet.
\v 24 Yan janauchan papa y mana gui jiloñija para ujacano, yan janae sija ni y maies y langet.
\v 25 Y taotao cumano y na y manmetgot: güiya numae sija catne para ufanjaspog.
\v 26 Jatago y manglo sancatan na ufanguaefe gui jalom y langet: yan pot y ninasiñaña jachachalane y manglo sanjaya.
\v 27 Janauchan catne locue gui jiloñija taegüije y petbos; yan y pajaro ni gaepapa taegüije inae gui tase;
\v 28 Ya japolo ayo sija na ufanbasnag gui entalo y campoñija, ya gui oriyan y sagañija.
\v 29 Ya sija jacano, ya mangosjaspog sija; sa güiya numae sija ni y tinangañiñija.
\v 30 Lao ti janajanao guiya sija y tinangañija; lao estabaja trabia y catneñija gui jalom y pachotñija,
\v 31 Ya y binibon Yuus mato gui jiloñija, ya japuno y mas manyomog guiya sija, yan jayute papa y patgon na taotao sija guiya Israel.
\v 32 Lao contodo este, sigueja di maaiisao trabia: yan ti majonggue y mamnamanman na chochoña.
\v 33 Ya pot este na y jaaneñija janafanlinachae ni y banidá; yan y sacanñija gui minaañao.
\v 34 Ya anae japuno sija, ayo nae manafaesen pot güiya yan jabira sija ya maaligao guse si Yuus.
\v 35 Yan jajaso na si Yuus y achoñija, yan y Gueftaquilo na Yuus y Satbadotñija.
\v 36 Achogja ujafaande güe ni y pachotñija yan ujadague ni y jilañija.
\v 37 Sa y corasonñija ti tunas guiya güiya: ni ufanfitme gui tratuña.
\v 38 Lao güiya, bula minaase jaasie ni y tinaelayeñija, yan ti jayuyulang sija: magajet, megae na tiempo nae jabira y linalaloña, yan ti <i>jajatsa</i> julo y binibuña.
\v 39 Sa jajaso na sija catneja; y manglo na malofan ya mapos ya ti mamaela talo.
\v 40 Cuanto biaje manmanembeste contra güiya gui jalomtano yan manatriste güe gui desierto!
\v 41 Ya manalo tate ya matienta si Yuus; ya macase y Santosgüe guiya Israel.
\v 42 Ya ti jajaso y canaeña; ni jaane anae ninafanlibre gui contrario.
\v 43 Ni y pineloña na señatña guiya Egipto: yan y ninamanmanña gui fangualuan Soan:
\v 44 Yan jatulaeca y Sadog janajâgâ; yan y minilalag para chañija fanguiguimen.
\v 45 Janae megae na lalo para ufanquinano; yan rana sija para ufanyinilang.
\v 46 Janae y ilo oruga ni y aumentan tano; ya y finachochoñija y apacha.
\v 47 Jayulang y fangualuanñija ubas ni y ichan grano; yan y trongco igos sija ni y hielo.
\v 48 Japolo y gañija gâgâ locue gui papa y ichan grano, ya y manadan gañija gui minaepen lamlam.
\v 49 Jayute gui jiloñija y fijom na binibuña; binibo, linalalo, yan chinatsaga; y manadan manaelaye na angjet sija.
\v 50 Mamatinas chalan para y linalaloña; ya ti jachoma y antiñija guinin y finatae, lao japolo y linâlâñija gui peste.
\v 51 Ya japuno todo y finenena na finañagon guiya Egipto, y mas magas naminetgotñija gui jalom y tiendan Cam!
\v 52 Lao chalane juyong y taotaoña taegüije y quinilo sija, yan jaesgagaejon sija gui desierto taegüije y manadan, gâgâ.
\v 53 Ya jachule sija gui seguro, ya sija ti manmaañao: lao y tase tumampe y enimigoñija.
\v 54 Ya jacone sija asta y oriyan y sinantos na sagaña, güineja na ogso ni y guinanan y agapa na canaeña.
\v 55 Jayute juyong y nasion locue gui menañija, yan jafacae guiya sija y erensiañija ya jaraya, ya janafañaga y tribon Israel gui jalom y tiendañija.
\v 56 Lao sija trabia jatietentaja, yan manmanembebesteja contra y Gueftaquilo na Yuus, yan ti jaadaje y tinagoña.
\v 57 Lao manalo tate, yan manmafatinas dinague taegüije y tatañija: ya manmabira sija gui un banda taegüije y dacon na atco.
\v 58 Sa macase güe ya mannalalalo pot y sagañija ni taquilo ya masuog güe ya manafanugo ni y imageñija ni tinaga.
\v 59 Anae jajungog este si Yuus, ninabubo, yan jagoschatlie iya Israel.
\v 60 Ya pot ayo na jadingo y tabetnaculo guiya Silo, yan y tienda ni y japolo gui entalo taotao sija.
\v 61 Ya janae ni y minetgotña y cautibo, ya y minalagña gui canae y contrario.
\v 62 Janae y espada ni y taotaoña: yan ninabubo ni y erensiaña.
\v 63 Linachae ni y guafe y manpatgon na lalaje; ya y manpatgon na famalaoan taya cantan umasagua.
\v 64 Ya y mamaleñija manmodong gui espada; ya y manbiuda sija ti ninafantriste.
\v 65 Ya y Señot magmata taegüije y uno ni y guinin mamaego, yan taegüije y matatñga na taotao ni y ninaaagang pot rason di y bino.
\v 66 Ya japuno y enimiguña sija ni y mañasaga gui santate: yan japolo sija güi taejinecog na minamajlao.
\v 67 Ademas jarechasa y tabetnaculo gui as José, ya ti jaayeg y tribon Efraim.
\v 68 Lao jaayeg tribon Juda, ayo ogso Sion ni y güinaeyaña.
\v 69 Ya jafatinas y sinantos na sagaña taegüije y manaquilo na sagayan sija, taegüije y tano na japlanta para taejinecog.
\v 70 Jaayeg si David locue na tentagoña, yan jacone güe guinin y quelat y quinilo,
\v 71 Chinile güe ni guinin jatatitiye y manmanago na quinilo ya <i>jacone</i> para unafañocho y taotaoña gui as Jacob yan y erensiaña guiya Israel.
\v 72 Ya taegüije janafañocho sija segun y tininas y corasonña; yan jaesgaejon sija pot y tiningon y canaeña.

\c 79
\p
\v 1 O Yuus, y nasion ni ti manjonggue manmato ya manjalom gui erensiamo: ya manataelaye y santos na templomo; ya <i>mayulang</i> ya mapolo y Jerusalem pot montón sija.
\v 2 Ya y tataotao y manmatae na tentagomo manmanae nañija y pajaro gui langet: ya y catnen y mañantosmo y gâgâ gui tano.
\v 3 Y jâgâñija manmachuda taegüije y janom, gui oriyan Jerusalem; sa taya jaye ufanjinafog.
\v 4 Manafanmamamajlaojam ni y tiguangmame: manmamofeajam yan manmabotleajam ni y mañasaga gui oriyanmame.
\v 5 Asta ngaean, O Señot, unlalalo para taejinecog? ya y inigomo sinenggue taegüije y guafe?
\v 6 Chuda juyong y binibumo gui jilo y nasion ni y ti tumungojao, yan y jilo y raeno sija ni y ti umaagan y naanmo.
\v 7 Sa sija lumachae si Jacob, yan jayulang y sagañija.
\v 8 Chamo jumajaso contra jame y tinaelayen y tatamname: Polo y minauleg minaasemo ya uchadig insedajam; sa manafangostagpapjamam.
\v 9 Ayudajam, O Yuus, gui satbasionmame pot y minalag y naanmo; yan nafanlibrejam, yan fagase y isaomame pot y naanmo.
\v 10 Sa jafa ilegñija y nasion ni ti manmanjonggue: Mangue y Yuusñija? Polo y inemog y jâgâ y tentagomo sija ni y manmachuda ya umatungo ni y nasion ni ti manmanjonggue, gui menan y matanmame.
\v 11 Polo ya y inigon y manmapreso mato gui menamo; segun y dinangculo y ninasiñamo adaje ayo sija y esta manmatancho para ufanmatae.
\v 12 Ya apase gui tiguangmame siete mas gui jalom y pechoñija, y linalatdeñija, sa sija lumalatdejao, O Señot.
\v 13 Ayo nae jame y taotaomo yan y quinilo gui pastajimo, bae inalaba jao para taejinecog; ya infanmamanue ni y alabansamo para todo y generasion.

\c 80
\p
\v 1 ECUNGOG, O Pastot guiya Israel, jago ni y umesgagaejon si José taegüije y manadan quinilo; jago ni y sumasaga gui entalo y querubin sija manina mona.
\v 2 Y menan Efraim, yan Benjamin, yan Manases, nacajulo y minatatngamo, ya maelajao para usatbajam.
\v 3 Birajam talo, O Yuus; ya nafanina y matamo ya infansatbo.
\v 4 O Jeova, Yuus y inetnon sendalo, asta ngaean unlálalaloja contra y tinayuyut y taotaomo?
\v 5 Unafañochocho sija ni y pan lago; yan unnae sija ni y lago para ujaguinem gui dangculo na medida.
\v 6 Unnafanmumojam yan y tiguangmame: yan y enimigonmame manmachachatgue jam gui entaloñija.
\v 7 Birajam talo, O Yuus y inetnon sendalo, ya nafanina y matamo; ya infansatbo.
\v 8 Jago chumule juyong y trongcon ubas guiya Egipto: ya jagasja unyute juyong y nasion, ya untanme güe.
\v 9 Jago fumamauleg y saga gui menaña, ya güiya y natadodong y jaleña, yan nabula y tano.
\v 10 Ya sabana sija mantinampe ni y aninengña, yan y ramasña taegüije y sedro Yuus na trongcon jayo.
\v 11 Jatago juyong y ramasña gui tase; yan y manlodo na siniso gui sadog.
\v 12 Sa jafa unjulog papa y quelatña: ya todo y manmalolofan gui chalan matitife güe?
\v 13 Y balaco guinin y jalomtano machuchule ya mayúyulang, yan y manmachaleg na gâgâ gui fangualuan cumacano.
\v 14 Birajao talo, O Yuus inentnon sendalo, ingagagao jao: ya talag papa guinin y langet ya unlie yan unbisita este na trongcon ubas,
\v 15 Ya y fangualuan ni y tinanom y agapa na canaemo, yan y ramas ni jago munafitme para jagoja namaesa,
\v 16 Masinenggue ni y guafe, ya mautut papa esta; ya manmalingo pot y chinema gui menamo.
\v 17 Polo y canaemo gui jilo y taotao gui agapa na canaemo, gui jilo y lajin y taotao ni unnametgot para jago.
\v 18 Ayo nae ti infanalo tate guinin jago: nafanlâlâjam ya bae inagang y naanmo.
\v 19 Birajam talo, O Jeova, Yuus y inetnon sendalo, ya nafanina y matamo; ya infansatbo.

\c 81
\p
\v 1 FANGANTA agang gui as Yuus ni y minetgotta: fatinas y magof na boruca gui as Yuus Jacob.
\v 2 Entona y salmo, yan chule mague y pandireta; yan y magof na atpa yan y guitala.
\v 3 Guaefe y trompeta gui tiempo y nuebo na pulan, gui tiempon gualafon na pulan, gui jaanen y guipot magas.
\v 4 Sa este lay guiya Israel: yan y tinago Yuus Jacob.
\v 5 Jafatinas este as José para untestimonio anae jumanao juyong gui inanaco y tano Egipto: anae jujungog y finijo na ti siña jutungo.
\v 6 Janajanao y apagaña guinin y catga: yan y canaeña manalibre guinin y lauya.
\v 7 Jago umaagan gui chinatsaga, ya guajo munalibrejao: guajo umopejao gui umatog na sagayan julo: ya juchaguejao gui oriyan janom guiya Meriba. Sila.
\v 8 Jungog, O taotaojo, ya guajo junae jao testimonio, O Israel, yaguin malagojao unecungogyo!
\v 9 Munga otro yuus, guiya jago; ni unadora otro yuus.
\v 10 Sa guajo y Jeova Yuusmo, ni y chumule jao juyong gui tano Egipto: baba y pachotmo, ya bae nabula.
\v 11 Lao y taotaojo ti jajungog y inagangjo; ya iya Israel ti malago ni guajo.
\v 12 Ayo nae jupolo sija ya jumanao ni y minajetog y corasonñija: para ufanmamomocat ni y pinagatñija.
\v 13 O yaguin y taotaojo majungog yo, ya iya Israel manmamocat gui chalanjo!
\v 14 Siña guse juchoma y enimigoñija, ya jubira y canaejo contra y contrarioñija.
\v 15 Ya y umanmachatlie ni y Jeova, mojon mansujeto sija guiya güiya: y tiempoñija usaga para taejinecog.
\v 16 Güiya unafañocho sija locue ni y mas mauleg na trigo: yan y miet ni jumujuyong gui acho anae junajaspog jao.

\c 82
\p
\v 1 SI Yuus tumotojgue gui inetnon Yuus; ya jajusga gui entalo yuus sija.
\v 2 Asta ngaean nae unjusga ti tunas, yan unresibe y taotao sija ni y manaelaye? Sila.
\v 3 Jusga y mamoble yan y manaesaena: ya nafanunas y manpinite yan y mannesesitao.
\v 4 Rescata mamoble yan y mannesesitao: nafanlibre sija gui canae y manaelaye.
\v 5 Sa ti jatungo ni ujaquetungo: manmamomocatja gui jalom jomjom: ya todo y plinantan tano manalamten.
\v 6 Guajo ileco: Jamyo yuus; yan todo jamyo y famaguon y Gueftaquilo.
\v 7 Lao infanmataeja taegüije y taotao sija, yan infanbasnag taegüije y uno gui prinsipe sija.
\v 8 Cajulo, O Yuus, jusga y tano: sa jago umerensia todo y nasion.

\c 83
\p
\v 1 CHAMO famatquiquilo, O Yuus: ya chamo tiumaagan yan chamo quequeto, O Yuus.
\v 2 Sa, estagüe, enimigumo na manpalalangpang: yan ayo sija y chumatlie jao jajatsa y iloñija.
\v 3 Sa manpinagat ni y dinague consejo contra y taotaomo, yan manafaesen entre sija contra y ninafanatogmo.
\v 4 Sa guinin ilegñija: Maela, ya nije tautut sija ni y guinin y nasion; para y naan Israel munga majaso mas.
\v 5 Sa sija manafaesen entre sija ni y unoja corason; ya managogüe contra jago.
\v 6 Y tiendan Edom yan Ismaelita sija: Moab yan Agareno sija.
\v 7 Gebal yan Ammon yan Amaleg; Filistia yan y mañasaga guiya Tiro.
\v 8 Asur locue mandaña yan sija: sa maninayuda ni y famaguon Lot. Sila.
\v 9 Fatinas guiya sija taegüije unfatinas iya Madian yan taegüije iya Sisara taegüije iya Jabin jijot gui sadog Sison:
\v 10 Ni y manmalingo guiya Endor: manjuyong manaegüije y estiecot para y tano.
\v 11 Fatinas y magasñija ya parejo yan Oreb yan Seeb; magajet na todo y prinsipeñija parejo yan Sebah yan Salmuna:
\v 12 Ni y ilegñija: Nije jitaja tachule y sagayan para iyotaja.
\v 13 O Yuusso, fatinas sija ya ufanparejo yan y petbos ni y remolílino; parejo yan y ngasan trigo gui menan y manglo;
\v 14 Taegüije y guafe anae jasonggue y jalomtano, yan taegüije y mañila anae finaliñagüe y sabana.
\v 15 Taegüijija petsigue sija ni y pagyomo, yan nafanmaañao sija ni y dangculon pinagyomo.
\v 16 Nabula y matañija ni y dinesonra: para sija ujaaligao y naanmo, O Jeova.
\v 17 Polo sija ya ufanmamajlao yan ufanmaañao para taejinecog: magajet na sija ufandesonrao, ya ufanmalingo.
\v 18 Para ujatungo na jagoja y naanmo si Jeova, na jagoja y Gueftaquilo gui jilo todo y tano.

\c 84
\p
\v 1 NAGÜINAEYAYON y sagamo, O Señot y inetnon sendalo!
\v 2 Y antijo tumatanga, magajet na asta ninamalango pot y sagan y Jeova: y corasonjo yan y catneco agagange y lâlâlâ na Yuus.
\v 3 Magajet y gorrión mañoda gumaña, yan y golondrina chenchonña para güiya, anae siña mapolo y famaguonña, esta y jalom y attatmo, O Señot y inetnon sendalo, Rayjo yan Yuusso.
\v 4 Mandichoso ayo sija y mañasaga gui jalom y guimamo; sa sigueja di malabajao:
\v 5 Dichoso y taotao ni y minetgotña gaegue guiya jago: yan y chalan para jago gaegue gui corasonña.
\v 6 Ni y anae janafanmalofan gui inanaco bayen tinangis jafatinase tupo sija; ya y taftaf na ichan locue tinampe ni y bendision.
\v 7 Manjanao guinin y manasiña minetgot asta y <i>otro</i> minetgot cada uno guiya sija manmalie gui menan Yuus guiya Sion.
\v 8 O Jeova, Yuus y inetnon sendalo, jungog y tinayuyutto: ecungog, O Yuus Jacob. Sila.
\v 9 Lie, O Yuus, patangmame: ya atan y matan y pinalaemo.
\v 10 Sa y un jaane gui sagamo mas mauleg qui un mit. Gañacoja na jupottero gui guima y Yuusso, qui jusaga gui jalom y sagan y manaelaye.
\v 11 Sa y Jeova Yuus, güiya y atdao yan y patang: si Jeova unfannae grasia yan minalag: ti jachoma y manmauleg na güinaja ni y mammamomocat gui tininas.
\v 12 O Señot y inetnon sendalo, dichoso y taotao ni y umangoco güe guiya jago.

\c 85
\p
\v 1 JEOVA, jago guinin ninamagof jao ni y tanomo: sa unnafanalo mague y manmacautiba sija gui as Jacob.
\v 2 Jago guinin umasie y tinaelayen y taotaomo: yan untampe todo y isaoñija. Sila.
\v 3 Guinin unnajanao todo y binibumo: ya unbirajao talo guinin y finijom y binibumo.
\v 4 Birajam, O Yuus, gui satbasionmame, yan nabasta y binibumo guiya jame.
\v 5 Ada unlalalaloja nu jame para taejinecog? Ada unnajujuyong y linâlâlomo para todo y generasion?
\v 6 Ada ti unnalâlâjam talo: para y taotaomo ufanmagof ni jago?
\v 7 Fanuejam ni y minaasemo, O Jeova, ya unnaejam ni y satbasionmo.
\v 8 Guajo jujungog jafa usangan si Yuus Jeova: sa güiya usangan y pas gui taotaoña, yan y mañantos sija: lao chañija natalo guato gui binaba.
\v 9 Magajet na y satbasionña esta jijot güije sija ni manmaañao nu güiya: para y minalag usaga gui tanomame.
\v 10 Minaase yan minagajet manásoda ya mandaña: y tininas yan y pas manachico.
\v 11 Y minagajet lacho julo gui tano; yan y tininas jaatan papa guinin y langet.
\v 12 Magajet na si Jeova numae ni y minauleg: ya y tanota manae minegaeña.
\v 13 Tininas jumajanao gui menaña; yan japolo y pinecatña y chalan para ufamocat.

\c 86
\p
\v 1 NAEGUENG papa y talangamo, O Jeova, ya unopeyo: sa pobleyo yan nesesitaoyo.
\v 2 Adaje y antijo; sa debotoyo: O jago ni y Yuusso, nalibre y tentagomo sa jaangoco gue guiya jago.
\v 3 Gaease nu guajo, O Jeova: sa juaagang jao todot dia.
\v 4 Namagof y anten y tentagomo; sa iya jago, O Jeova, nae jujatsa julo y antijo.
\v 5 Sa jago, Jeova, y mauleg yan y chadig manasie; yan dangculo y minaasemo güije todo gui umaagangjao.
\v 6 Jungog, O Señot y tinayuyutto: yan ecungog y inagang y guinagagaojo.
\v 7 Sa y jaanen y chinatsagaco juagangjao: ya jago y unopeyo.
\v 8 Sa y entalo y yuus sija, taya taegüenao iya jago, O Jeova; ni jafa na chocho parejo yan y chechomo.
\v 9 Todo y nasion sija ni y finatinasmo, manmato y manmanadora gui menamo, O Jeova; yan ufanalaba y naanmo.
\v 10 Sa jago dangculojao yan unfatitinas y manmaman na güinaja: jagoja na maesa Yuus.
\v 11 Fanagüeyo ni y chalanmo, O Señot: ya bae jufamocat gui minagajetmo: ya naetnon y <i>jinason</i> corasonjo para umaañao ni y naanmo.
\v 12 Sa bae jualaba jao, O Jeova, Yuusso, contodo y corasonjo: yan junamalag y naanmo para taejinecog.
\v 13 Sa sendangculo y minaasemo para guajo; sa guinin unnalibre y antijo guinin iya papapa guiya sasalaguan.
\v 14 O Yuus, y mansobetbio mangajulo contra guajo, yan y inetnon y managuaguat na taotao jagasja maaliligao y antijo: yan ti mapolo jao gui menañija.
\v 15 Lao jago, O Jeova, si Yuus jao ni y bila minaase yan cariñoso, ñateng para binibo yan dangculo na minaase yan minagajet.
\v 16 O birajao, guiya guajo ya gaease nu guajo: nae ni y minetgotmo y tentagomo, yan nalibre y lajin y tentagomo palaoan.
\v 17 Fanueyo ni y señat para y mauleg: para ujalie ayo sija y chumatliiyo ya ufanmamajlao: sa jago, Jeova, y umayudayo yan cumonsuelayo.

\c 87
\p
\v 1 YPLINANTAÑA gaegue gui santos na ogso.
\v 2 Jaguaeyaña si Jeova y trangca Sion mas que todo y saga sija gui as Jacob.
\v 3 Manmalag na güinaja y manmasasangan guiya jago, O siuda Yuus. Sila.
\v 4 Guajo bae jusangan ni y Rahab yan Babilonia gui entalo ayo sija ni y tumunogyo: Sa, estagüe, Palestina yan Tiro yan Etiopia: este na taotao mafañagon güije.
\v 5 Yan iya Sion ualog: Este yan ayo na taotao mafañagon iya güiya: yan y Gueftaquilo namaesa unafitmegüe.
\v 6 Si Jeovaja tumufong anae jatugue sija y taotao, na esta na taotao mafañagon güije. Sila.
\v 7 Parejo y mangacanta yan y madadandan <i>ufangaegue güije:</i> ya todo y bebôco gaegue guiya jago. Sila.

\c 88
\p
\v 1 O Jeova, Yuus satbasionjo, güajo guinin umaagan jaane yan puenge gui menamo:
\v 2 Polo y tinayuyutto ya ufato gui menamo: naegueng y talangamo gui inagangjo.
\v 3 Sa y antijo bula chinatsaga sija: ya y linâlâjo esta jijot gui para y naftan.
\v 4 Estayo matufong yan ayo sija y manjajanao papa gui joyo: sa taegüije yo y taotao ni y taya ayudaña.
\v 5 Mayute esta gui entalo y manmatae, taegüije y manmapuno ni y manaason jalom y naftan; ni y ti unjajaso mas: ni y manmautut guinin y canaemo.
\v 6 Jago pumoloyo guiya papapa na joyo, gui jalom jomjom na lugat gui jalom y tinadong.
\v 7 Y binibumo sumasaga macat guiya güajo, ya unachatsagayo nu y todo napomo. Sila.
\v 8 Jago munafanjanao lachago y manatungojo guiya guajo; unpoloyo na jumachatlie nu sija: mapongleyo ya ti siñayo manajanao.
\v 9 Y atadogjo ninalachae pot y pinitijo: ya juagangjajao, O Jeova, cada jaane, jujuto juyong y canaejo guiya jago.
\v 10 Ada unnamalie y ninamanman gui manmatae? Siña y manmatae mangajulo ya unmaalaba? Sila.
\v 11 Siña y minauleg güinaeyamo masangan gui jalom y naftan? pat y minagajetmo gui yinilang?
\v 12 Siña y ninamanmanmo matungo gui jalom jomjom? yan y tininasmo gui jalom tano ni y manmalefa?
\v 13 Lao guajo iya jago, O Jeova, umaagangyo: yan ogaan tinayuyutto ufato gui menamo.
\v 14 Sajafa, O Jeova, na unyute y antijo? Sajafa na unnaatog y matamo guinin iya guajo?
\v 15 Gofchatsaga tristeyo yan cana yo matae, desde y pinatgonjo: mientras jususungon y minamaañaomo, ya janagosestotbayo.
\v 16 Ya y fijom na binibumo malofan guiya guajo: ya y minamaañaomo umututyo.
\v 17 Sa manmato gui oriyajo todot dia taegüije y janom: mandaña gui oriyajo.
\v 18 Y güinaeyaco yan y amigujo unnafañago guiya guajo, yan y manatungojo gui jalom jomjom.

\c 89
\p
\v 1 BAE jucanta y minaase Jeova para taejinecog: ya y pachotto nae junamatungo y minagajetmo gui todo y generasion.
\v 2 Sa ileco: Y minaase umanacajulo para taejinecog: ya y minagajetmo unnafitme todo gui langet.
\v 3 Ya jufatinas y trato gui inayegco, yan manjulayo gui as David ni y tentagojo.
\v 4 Ya y semiyamo junafitme para taejinecog: ya jufatinas julo y tronumo gui todo y generasion. Sila.
\v 5 Ya y langet sija ufanmanalaba ni y ninamanmanmo, O Jeova: y minagajetmo locue gui inetnon y mañantos.
\v 6 Sa jaye gui langet sija siña parejuña si Jeova? Jaye gui lajin y gaeninasiña uparejuña si Jeova?
\v 7 Si Yuus, gosnamaañao gui pinagat y mañantos, yan umamaanaogüe güe mas qui todo ni ayo sija y mangaegue gui oriyaña.
\v 8 O Jeova, Yuus y inetnon sendalo, jaye matatnga parejo yan jago, O YAH? ya y minagajetmo ni y gaegue gui oriyamo?
\v 9 Jago umaregla y sobetbian tase: anae y napo mangajulo, jago pumoca sija.
\v 10 Jago yumamag iya Rahab ya unfapidaso taegüije y uno ni y mapuno; jago chumalapon y enimigumo ni y canae y minetgotmo.
\v 11 Y langet sija iyomo, yan yo tano locue iyomo: y tano yan y binilan sinajguanña ni y plinantamo sija.
\v 12 Y sanlago yan y sanjaya, jago fumatinas sija: Tabor yan Hermon manmagof ni y naanmo.
\v 13 Gaegue guiya jago y canae ni y matatnga: sa y canaemo metgot, ya taquilo y agapa na canaemo.
\v 14 Y tininas yan y juisio y plinantan tronumo: minaase yan minagajet manjajanao gui menan metamo.
\v 15 Mandichoso ayo na taotao y tumungo y magof na inagang: sa manmamocat gui mananan y matamo, O Jeova.
\v 16 Sa y naanmo nae manmamagof todot dia: yan y tininasmo nae munafangajulo.
\v 17 Sa jago y minalag y minetgotñija: yan pot y finaboresimo na injatsajulo y canggelonmame.
\v 18 Sa iyon Jeova y patangta: yan y rayta iyon Ayo na Santos guiya Israel.
\v 19 Ayonae unsangan gui guinigüife gui mañantosmo, ya ilegmo: guajo jupolo y inayuda gui jilo y uno ni y matatnga: yan junacajulo y uno na y maayeg gui taotao.
\v 20 Jusoda si David na tentagojo; ya jupalae güe nu y santos na lañajo.
\v 21 Guiya y canaejo munafitme: yan y canaejoja locue munametgot güe:
\v 22 Ya y enimigo taeinamot guiya güiya: ni y lajin y manaelaye ti umanalamen güe.
\v 23 Sa bae juyute papa y contrarioña gui menaña yan jucastiga ayo sija y chumatlie güe.
\v 24 Lao y minagajetto yan y minaasejo usaga guiya güiya: yan pot y naanjo na umanacajulo y canggelonña.
\v 25 Ya bae jupolo y canaeña locue gui jalom tase, yan y agapa na canaeña gui jalom sadog.
\v 26 Sa güiya umalog ni guajo: Jago y tatajo, Yuusso, yan y acho gui satbasionjo.
\v 27 Bae jupolo güe locue pot finenana na finañagujo, mas taquiloña qui y ray sija gui tano.
\v 28 Y minaasejo bae juadaje pot güiya para taejinecog, yan y tratujo ufitme guiya güiya.
\v 29 Y semiyaña locue junasaga para ugaegue taejinecog, yan y tronuña taegüije y jaanen y langet.
\v 30 Yaguin famaguonña dumingo y tinagojo, yan ti manmamomocat gui juisioco,
\v 31 Yaguin maquebranta y layjo yan ti maadaje y tinagojo;
\v 32 Ayo nae jufatoegüe gui inaguaguatñija yan y bara, ya jusaulag gui tinaelayeñija.
\v 33 Lao y minaasejo ti junajanao todo guiya güiya: ya ti jupolo na ufatta y minagajetto.
\v 34 Y tratujo ti juquebranta ni jutolaeca y sinanganjo ni jumuyong gui labiosso.
\v 35 Un biajeja jufanjula pot y sinantosso ya ti judague si David.
\v 36 Y semiyaña gagaegue para taejinecog, yan y tronuña taegüijeja y atdao gui menajo.
\v 37 Ya maplanta para taejinecog taegüije y pilan, ya taegüije y gosmagajet na testigo gui langet. Sila.
\v 38 Lao jago jagasja unyute yan unrechasa, jago jagasja lalalojao ni y pinalaemo.
\v 39 Sa unchatlie y traton y tentagomo; ya unnaale y coronaña asta papa gui jilo oda.
\v 40 Unyamag papa todo y quelatña; yan unyulang y minetgot na castiyaña.
\v 41 Ya todo y manmalolofan gui ayo na chalan mayuteñaeñaejon: güiya manamamamajlao ni y tiguangña.
\v 42 Jago jumatsa julo y agapa na canae y contrariuña sija; yan jago munafanmagof todo y enimiguña.
\v 43 Magajet na jago locue bumira y filon y espadaña, ya ti unnafitme güe gui guera.
\v 44 Jago jagasja munabasta y minalagña, yan unyute y tronuña papa gui jilo oda.
\v 45 Ya y jaanen y pinatgonña jago jagasja munacadada: jago jagasja tumampe güe ni y minamajlao. Sila.
\v 46 Asta ngaean, O Jeova, ada unatogjao para taejinecog? <i>Asta ngaean</i> ufañila y binibumo taagüije y guafe?
\v 47 O, jaso na quinadada y tiempoco esta: pot jafa na taesetbe jagas unfatinas todo y famaguan taotao?
\v 48 Jaye na taotao enao y lalâlâ ya ti ulie finatae, ni y ujanalibre y antiña gui ninasiñan y naftan? Sila.
\v 49 Jeova, mangue y minaasemo sija ni y ampmam, ni y jinilamo as David gui minagajetmo?
\v 50 Jaso, Jeova, y minamajlao y tentagomo sija: ni y jucatgaja gui jalom pechoco, y minamamajlao y taotao todo ni y matatnga:
\v 51 Ni y enimigumo mannanamamajlao, O Jeova: ni y enimigumo munamamajlao y pinecat y pinalaemo.
\v 52 Bendito si Jeova para taejinecog: Amen yan Amen.

\c 90
\p
\v 1 JEOVA jago guinin saganmamame yan todo y generasion.
\v 2 Antes de najuyong y egso sija ya unfatinas y tano todo yan y mañasaga: sa desde y tutujonña yan asta y taejinecog, jagoja si Yuus.
\v 3 Jago bumira y taotao para y yinilang; ya ilelegmo: Fanalo guato, jamyo famaguon taotao.
\v 4 Sa y mit años gui menamo taegüijeja y nigapja anae malofan esta, yan taegüijeja y ora gui bumebela gui puenge.
\v 5 Jago chumule sija taegüije y minilag y janom; manaegüije y minaego: ya y egaan manaeguije y chaguan ni y manlacho julo.
\v 6 Ya y egaan, mumegae ya manlacho julo; lao y pupuenge manmautut yan ufanmalayo.
\v 7 Sa y linalalomo nae lumachaejam, yan y binibumo nae munafañatsagajam.
\v 8 Sa unpolo y tinaelayenmame gui menamo, yan y ti matungo na isaomame gui minananan y matamo.
\v 9 Sat odo y jaaninmame manmalofan gui binibumo: inlachae y sacanmame ni y taegüijeja cuentos ni y masangan esta.
\v 10 Y jaanen y sacanmame setenta años, ya y pot y minetgot siña gagaegue asta ochenta años; lao y sobetbiañija y checho yan y trineste; sa munaguse manmapos: yan jame mangupo.
\v 11 Jaye tumungo y ninasiñan y linalalomo, ya y binibumo segun y ninamaañao guiya jago.
\v 12 Ya fanagüejam tumufong y jaaninmame, para mojon usiña guajajam un corason ni y malate.
\v 13 Talo mague, O Jeova: asta ngaean? ya polo ya unfañotsot pot y tentagomo.
\v 14 O nafannajong jam taftaf ni y minaasemo: ya insiña manmagof yan infansenmagof todo gui jaaninmame.
\v 15 Nafanmagof jam, segun na jaane anae unnafanpinite jam, yan y sacan anae inlie y taelaye:
\v 16 Polo y chechomo umalie gui tentagomo sija, yan y minalagmo gui famaguonña.
\v 17 Ya y guinatbon Jeova ni y Yuusta ugaegue guiya jame; ya unnafitme guiya jame y checho y canaeta: magajet, y checho y canaemame unnafitme.

\c 91
\p
\v 1 YA y sumasaga gui umatog na sagayan y Gueftaquilo, güiya usaga gui papa y anineng y Todojajanasiña.
\v 2 Bae jusangan as Jeova, güiya y umamparayo yan y castiyujo: Yuusso, iya güiya nae juangocoyo.
\v 3 Sa güiya unninalibre guinin y lason y tiradot, yan guinin y yinilang peste.
\v 4 Güiya untinampe ni y piluña, yan y papa y papaña nae unangoco jao: y minagajetña uguinogüemo yan upatangmo.
\v 5 Jago ti unmaañao ni y minamaañao y puenge; ni y flecha ni mangugupo gui jaane;
\v 6 Ni pot y peste ni manmamomocat gui jalom jomjom; ni pot y yinilang ni y lumachae y taloane.
\v 7 Y mit ufanbasnag gui oriyamo, yan y dies mit gui agapa na canaemo: lao ti siña mato jijot guiya jago.
\v 8 Sa y atadogmoja umatan, yan lumie y apas y manaelaye.
\v 9 Jagoja, O Jeova, y umamparayo! Sa jagasja unfatinas y Gueftaquilo na sagamo.
\v 10 Taya taelaye ufato guiya jago, ni jafa na chetnot ujijot gui sagamo.
\v 11 Sa jaencatga y angjetña sija nu jago, para uninadaje todo gui jinanaomo.
\v 12 Ya unmajatsa julo ni y canaeñija, ya ti umanafannotpe acho y adengmo.
\v 13 Ya unfamgacha gui jilo y leon yan y culebla: y patgon leon yan y serpiente ungagacha gui papa adeng sija.
\v 14 Sa japolo y güinaeyaña guiya guajo, enao mina junalibre güe: guajo pumolo güe gui taquilo, sa güiya guinin tumungo y naanjo.
\v 15 Güiya umagangyo ya guajo umopegüe: sa jumajame gui chinatsaga; junalibre güe yan juonra güe.
\v 16 Ya y inanaco y linâlâña junanajong güe, yan jufanue güe ni y satbasionjo.

\c 92
\p
\v 1 MAULEG para umannae grasias si Jeova ya umacanta y alabansa sija gui naanmo, O Jago, Gueftaquilo:
\v 2 Para infamamanue ni y minauleg güinaeyamo gui egaan yan y minagajetmo cada puenge.
\v 3 Gui dandan ni y dies cuetdasña; yan gui guitala; yan gui atpa yan y mames na inagang.
\v 4 Sa jago, Jeova, unnamagofyo nu y chechomo: ya bae junagana pot y checho y canaemo.
\v 5 O Jeova, namandinangculo sija y chechomo! yan jinasomo mansentadong:
\v 6 Sa y taotao ni y aguaguat ti jatungo: ni y caduco ti jatutungo este.
\v 7 Anae y manaelaye lachog taegüije y chaguan, yan anae todo y chumogüe y tinaelaye manlajyan: ayo mina ufanmayulang para taejinecog:
\v 8 Lao jago, O Jeova, para taejinecog gagaegue y tinaquilo.
\v 9 Sa, estagüe, y enimigumo, O Jeova, sa, estagüe, y enimigumo na ufanmalingo; yan todo y chumochogüe y tinaelaye ufanmachalapon.
\v 10 Lao y canggelonjo, jago munacajulo taegüije y canggelon y titogcha na nubiyo: ya mapalaeyo ni y lañan nuebo.
\v 11 Sa y atadogcoja lumie y güinaeyaco gui enimigujo sija yan y talangajoja jumungog y güinaeyaco ni chumogüe y taelaye ni y mangajulo contra guajo.
\v 12 Sa y tinas lâlâ taegüije y trongcon palma: lumadangculo güe taegüije y trongcon sedro gui Libano.
\v 13 Ayo sija y manmatanme gui guima Jeova, manlâlâ gui jalom y sagan y Yuusta.
\v 14 Sigueja di manmanogcha asta que manbijo: manmesgo yan manbetde.
\v 15 Para ufanmamanue na si Jeova goftunas: güiya y achojo ya taya tinaelaye guiya güiya.

\c 93
\p
\v 1 SI Jeova jagobiebietna mabeste güe ni y ninasifia; si Jeova numabeste güe, ni y minetgot dinidog güe: y tano locue ninafitme ya ti siña manacalamten.
\v 2 Y tronumo mafatinas desde di ampmam na tiempo: jago guinin y taejinecog.
\v 3 Mangajulo y minalag sija, O Jeova, ya y minalag sija mangajulo y inangangñija; y minalag sija mangajulo y napoñija.
\v 4 Mastaquilo y inagang sija y minegae y janom sija, yan y fijom na napo gui tase, si Jeova gui sanjilo gaesisiña.
\v 5 Y testimoniomo sija mansenmagajet: sinantosja conbiene gui jalom guimamo, O Jeova, para taejinecog.

\c 94
\p
\v 1 O Jeova, Yuus Jao, ni y inemog iyomo; O Yuus Jao, ni y inemog iyomo, famanuen maesajao ni y minalag.
\v 2 Jatsa jao julo, jago y jues y tano: nae ni y apasñija y mansobetbio.
\v 3 Jeova, asta ngaean y manaelaye, asta ngaean y manaelaye nae ufanmagana?
\v 4 Sija manmefno, sija sumangan sinaguat yan todo y chumochogüe y tinaelaye manbanidoso.
\v 5 Sa sija yumamag ya japedasitos y taotaomo, O Jeova, yan janafanpinite y erensiamo.
\v 6 Sija pumuno y biuda yan taotao juyong, yan japuno y manaetata.
\v 7 Sa ilegñija: Si Jeova ti ujalie, ni si Yuus Jacob ti ufanatituye.
\v 8 Fanatituye, jamyo managuaguat gui taotao: yan jamyo mangaduco, ngaean nae infanmalate?
\v 9 Ya ayo y plumanta y talanga, ada ti ujungog? ya ayo y fumatinas y atadog, ada ti ulie?
\v 10 Ya ayo y cumastiga y taotao sija ada ti ujanafanunas? ayoja y fumanagüe y taotao ni y tiningo?
\v 11 Si Jeova jatungo y jinason y taotao, na sija puro jinaja.
\v 12 Dichoso y taotao ni y unnaregla güe, O Jeova, yan ufanagüe güe ni y tinagomo;
\v 13 Sa jago siña numae gui descanso guinin y jaanin y chinatsaga, asta qui y joyo maguadog para y manaelaye.
\v 14 Sa si Jeova ti janasuja y taotaoña, ni ti udingo y erensiaña.
\v 15 Lao y jinisga utalo guato gui tininas: yan todo y manunas na corason ujadalalag.
\v 16 Jaye malago cajulo para guajo contra y chumochogüe y daño? Jaye malago tumojgue julo para guajo contra y chumochogüe y taelaye?
\v 17 Yanguin si Jeova guinin ti umayudayo, y antijo gusija guinin sumaga gui finatquilo.
\v 18 Anae ileco: Sulong y adengjo: y minaasemo, O Jeova, mumantieneyo.
\v 19 Anae juguaja y manadan jinasoco gui sanjalomjo, y quinensuelamo sija ninasenmagof y antijo.
\v 20 Y tronon tinaelaye uguaja comunion yan jago, ni y fumatinas daño pot y tinago?
\v 21 Sija mandaña contra y anten y manunas, yan ja sentensia y jâgâ y taeisao.
\v 22 Lao si Jeova guinin y leca na torijo: yan Yuusso y achon y guinegüeco.
\v 23 Ya güiya chumule gui jiloñija y isaoñija, yan ujautut sija gui dañoñijaja; ya si Jeova, ni y Yuusta, umutut sija.

\c 95
\p
\v 1 O maela, ya tacantaye si Jeova: nije tafatinas y minagof na inagang para y acho y satbasionta.
\v 2 Nije taufanmato gui menaña yan y grasias, ya tafatinas y minagof na inagang nu y salmos.
\v 3 Sa si Jeova y dangculo na Yuus, yan y dangculo na Ray gui jilo todo yuus.
\v 4 Y jalom y canaeña nae mangaegue y manadong na sagayan gui tano: y minetgot y beca sija iyoña locue.
\v 5 Y tase iyoña yan güiya fumatinas: yan y canaeñaja fumatinas y anglo na tano.
\v 6 O maela nije taadora ya tafanecon papa, nije tafandimo gui menan Jeova ni y fumatinasjit.
\v 7 Sa güiya y Yuusta; yan jita y taotao gui pastajiña, yan y quinilo gui canaeña. Pago na jaane yaguin injingog y inagangña,
\v 8 Chamiyo munafanmajejetog y corasonmiyo, taegüije guiya Meriba, taegüije y jaanin y tentasion gui desierto.
\v 9 Anae y tatanmiyo tumientayo, machagueyo, yan malie y chechojo.
\v 10 Cuarenta años inapmamña nae tristeyo pot este na generasion, ya ileco: Sija na taotao ni y manlache gui corasonñija, yan jagasja ti jatungo y chalanjo.
\v 11 Pot ayo na manjulayo gui binibujo, ya sija ti siña majalom gui descansoco.

\c 96
\p
\v 1 O cantaye si Jeova ni y nuebo na canta: cantaye si Jeova todo y tano.
\v 2 Cantaye si Jeova, bendise y naanña; fanmamanue ni y satbasionña guinin y jaane yan y jaane.
\v 3 Sangan claro y minalagña gui nasion sija ya y ninámanmanña gui entalo todo y taotao sija.
\v 4 Sa si Jeova dangculo, yan sendangculo para umaalaba: güiya umamaañaogüe mas qui todo yuus.
\v 5 Sa todo y yuus y nasion sija manidolo: lao si Jeova fumatinas y langet sija.
\v 6 Onra yan minagas mangaegue gui menaña: minetgot yan guinatbo mangaegue gui jalom y santos na sagaña.
\v 7 Nae si Jeova, O familian gui taotao sija, nae si Jeova minalag yan minetgot.
\v 8 Nae si Jeova ni y minalag sa uiyon y naanña: chule y ninae ya maela sanjalom gui sagaña.
\v 9 O adora si Jeova gui guinatbon y sinantosña: fanlaolao gui menaña todo y tano.
\v 10 Sangan gui nasion sija na si Jeova jagobiebietna: y tano maplanta locue ni y ti siña manacalamten: guiya jumusga y taotao gui tininas.
\v 11 Manmagof y langet sija, yan senmagof y tano; ya y tase palalangpang, yan y binilaña.
\v 12 Ya y fangualuan senmagof yan todo y mangaegue gui sanjalomña: ayonae todo y trongco sija gui jalomtano mangantapot y minagof.
\v 13 Gui menan Jeova, sa güiya umamamaela; sa guiya umamamaela para ujusga y tano: ujusga y tano gui tininas, yan y taotao sija gui minagajetña.

\c 97
\p
\v 1 SI Jeova jagobiebietna, polo ya y tano umagof; polo ya y minegae y isla ufansenmagof.
\v 2 Y mapagajes yan y jemjom sija mangaegue gui oriyaña: tininas yan juisio y plinantan y tronuña.
\v 3 Y guafe manjanao gui menaña, yan mausinesenggue y enimiguña gui oriya.
\v 4 Y lamlamña maninina y tano: ya y tano malie ya ninalaolao.
\v 5 Y egso sija manmadirite taegüije y danges gui menan Jeova, gui menan y Señot y tano todo.
\v 6 Y langet sumangan claro y tininasña, yan todo y taotao guinin malie y minalagña.
\v 7 Nafanmamajlao todo ayo sija y sumesetbe y imagen sija ni tinaga, ni y tunanmaesaja sija y ídolo sija: Adora güe todo jamyo ni y yuus.
\v 8 Yya Sion jajungog ya ninamagof, yan y jagan Juda sija ninafansenmagof; sa pot y juisiomo sija, O Jeova.
\v 9 Sa jago Jeova, mas taquilo gui jilo todo y tano: ya jago umanacajulo chago gui jilo todo y yuus.
\v 10 O jamyo y gumaeya si Jeova, jachatlie y daño: güiya umadaje y anten y mañantosña: güiya munafanlibre sija juyong gui canae y manaelaye.
\v 11 Manana matanme para y manunas, yan minagof para y manunas na corason.
\v 12 Fanmagof as Jeova jamyo ni y manunas; nae grasias y santos na naaña.

\c 98
\p
\v 1 CANTAYE si Jeova ni y nuebo na canta; sa güiya fumatinas y mannamanman na güinaja: sa y agapa na canaeña, yan y santos na canaeña fumatinas y satbasion para güiya.
\v 2 Si Jeova janamatungo y satbasionña: y tininasña jafanue gui menan y nasion sija.
\v 3 Jagasja jajaso y minaaseña yan y minagajetña para y guima Israel: ya todo sija y uttimon y tano, guinin malie y satbasion y Yuusta.
\v 4 Fatinas y minagof na inagang as Jeova, todo y tano: agang yan fanganta, nu y minagof, junggan, fanganta alabansa sija.
\v 5 Cantayo si Jeova y alabansa sija, nu y atpa; y atpa yan y inagang y guinatbon musica.
\v 6 Yan y trompeta sija yan y sonidon y cotneta; fatinas y minagof na inagang gui menan y Ray Jeova.
\v 7 Polo ya y tase upalalangpang yan y binilaña; y tano yan y mañasaga gui sanjalomña;
\v 8 Polo ya y manadan janom ujanafamapagpag canaeñija: polo ya y egso sija manganta pot y minagof.
\v 9 Gui menan Jeova: sa güiya umamamaela para ujusga y tano: ujusga y tano, gui tininas yan y taotao sija gui minagajet.

\c 99
\p
\v 1 SI Jeova jagobiebietna; polo ya y taotao sija ufanlaolao; matatachong güe guijilo y querubin: polo ya y tano ufangalamten.
\v 2 Si Jeova dangculo guiya Sion: yan güiya mas taquilo gui jilo todo y taotao.
\v 3 Polo ya sija ufanalaba y dinagculon yan y namaañao na naanmo; sa santos güe.
\v 4 Y ninasiñan y ray locue jaguaeya y juisio: jago pumolo y tininas; jago fumatinas y juisio yan y tininas gui as Jacob.
\v 5 Nacajulo si Jeova ni y Yuusta, yan adora gui fañajangan y adengña; sa santos güe.
\v 6 Si Moises yan Aaron gui entalo mamale, yan si Samuel manisija yan ayo y umaagang y naanña; sija umaagang si Jeova, ya güiya umope sija.
\v 7 Güiya cumuentutuse sija gui jalom y jaliguen y mapagajes: sija umadaje y tinagoña, yan y otden ni y mannae sija.
\v 8 Jago umope sija, O Jeova Yuusmame: jago si Yuus ni y umasie sija, achogja jago chumule y inemog gui chechoñija.
\v 9 Nacajulo si Jeova ni y Yuusta, yan adora güe gui santos na ogsoña: sa si Jeova, ni y Yuusta, santos güe.

\c 100
\p
\v 1 FATINAS y minagof na inagang as Jeova: jamyo tano todos.
\v 2 Setbe si Jeova ni y minagof: maela gui menaña ya fanganta.
\v 3 Tingo na si Jeova, güiya si Yuus: güiyaja y fumatinas jit, yan jita iyoña; jita y taotaoña yan y quinilo sija gui pastajiña.
\v 4 Fanjalom gui trangcaña yan y inefresen grasias, ya y jalom y sagaña yan y alabansa: nae güe grasias, yan bendise y naanña.
\v 5 Sa si Jeova mauleg; y minaaseña ugagaegue para taejinecog; yan y minagajet para todo y generasion sija.

\c 101
\p
\v 1 BAE jucanta y minaase yan y juisio: iyajago nae O Jeova, bae jucanta.
\v 2 Bae juadajeyo ni y malate gui cabales na jinanao. O ngaean nae unfato jao guiya guajo? bae jufamocat gui jalom guimajo yan y cabales na corason.
\v 3 Mungayo pumolo y taelaye na güinaja gui menan atadogjo: juchatlie y chechoñija ayo y manabag sija: tiucheton guiya guajo.
\v 4 Y chatpayon na corason junafanjanao guiya guajo; ti yajo tumungo y manaelaye na güinaja.
\v 5 Ayo y secreto na finajiyunge y tiguangña, güiya bae juyulang: ya ayo y taquilo y inatanña yan y sobetbio na corason ti siña jusungon.
\v 6 Y atadogjo bae janameton y manmanjonggue gui tano, para ufañaga sija guiya guajo: ya ayo y mamomocat gui cabales na jinanao, güiya siempre sumesetbeyo.
\v 7 Ya ayo y chumochogüe y dinague ti siña sumaga gui jalom guimajo: ya ayo y sumasagan y mandague ti siña numafitme gui menan y atadogjo.
\v 8 Y egaan yan y egaan bae juyulang todo y manaelaye gui tano; para uutot todo y chumochogüe ni y taelaye gui siuda Jeova.

\c 102
\p
\v 1 JUNGOG y tinayuyutto, O Jeova, polo y inagangjo ya ufato guiya Jago.
\v 2 Chamo munaatog y matamo guiya guajo gui jaanen anae chatsagayo: naegueng y talangamo guiya guajo; y jaane anae juagangjao, opeyo guse.
\v 3 Sa y jaanijo linachae taegüije y aso, ya y telangjo janon taegüije y falot.
\v 4 Y corasonjo manetnot, yan anglo taegüije chaguan; sa malefayo jucano y najo pan.
\v 5 Ya pot y inagang y inigongjo y telangjo mafachet yan y catneco.
\v 6 Parejoyo yan y pelicano na pájaro gui desierto: yan taegüijeyo y memo gui lugat na mayulang.
\v 7 Jupulan, yan jumuyong yo taegüije y gorrion na pajaro güigüiyaja gui jilo y atof y guima.
\v 8 Y enimigujo lumalatdeyo todot dia; yan ayo sija y manlalalo contra guajo manmanjula pot guajo.
\v 9 Sa jagasja jucano y apo taegüije y pan, yan manadaña y guimenjo yan y tanges.
\v 10 Sa pot y linalalomo yan y binibumo: sa jago jumatsayo yan yumuteyo.
\v 11 Y jaanijo taegüije y anineng ni y umaso; yan angloyo taegüije y chaguan.
\v 12 Lao jago, O Jeova, gagaegue jao para taejinecog: yan y memoriasmo asta todo y generasion.
\v 13 Jago ucajulo, yan umaase ni iya Sion: sa y tiempo para unmaase nu güiya, magajet na mato y tiempo ni y matancho.
\v 14 Sa y tentagomo ninafanmagof ni y achoña: yan ninafanmaase ni y petbosña.
\v 15 Enao mina y nasion sija ufanmaañao ni y naan Jeova, yan todo y ray sija gui tano ni y minalagmo.
\v 16 Sa si Jeova jafatinas y Sion, umanog güe gui jalom y minalagña.
\v 17 Jagoflamen y tinayuyut y mannesesitao; yan ti jachatlie y tinayuyutñija.
\v 18 Utugue este para y generasion ni y manmámamaela: yan y taotao ni y ufanmafatinas ujaalaba si Jeova.
\v 19 Sa güiya jagasja jaatan papa gui y tinaquilo y santos na sagaña; guinin y langet nae si Jeova jaatan y tano.
\v 20 Para ujungog y inigong y manmaprereso: yan para upula ayo sija y manmatancho para ufanmapuno.
\v 21 Para umasangan claro y naan Jeova guiya Sion, yan y alabansaña guiya Jerusalem;
\v 22 Anae y taotao sija manetnon ya mandaña, yan y raeno sija para ujasetbe si Jeova.
\v 23 Janadafe y minetgotto gui chalan; güiya munacadada y jaanijo.
\v 24 Guajo ileco: O Yuusso chamo yo chumuchule gui lamita na jaanijo: y sacanmo sija para todoja y generasion.
\v 25 Sa desde y ampmam na tiempo jago pumolo y plinantan tano: yan y langet sija y checho y canaemo.
\v 26 Sija ufanmalingo, lao jago ungagaegueja: magajet na todo sija ufanguesbijo taegüije y magago: taegüije y bestido untolaeca sija, ya sija manmatalaeca.
\v 27 Lao jago y mismojajao, yan y sacanmo sija ti ufanjocog.
\v 28 Y famaguon y tentagomo ufangagaegue, yan y semiyanñija ufanmaplanta gui menamo.

\c 103
\p
\v 1 BENDISE si Jeova, O antijo: yan todo y sanjalomjo, bendise y santos na naanña.
\v 2 Bendise si Jeova, O antijo, yan chamo malelefa todo ni y minaulegña:
\v 3 Ni y umasie todo tinaelayemo; ni y munamagong todo y chetnotmo;
\v 4 Ni y munalibre y linâlâmo guinin y yinilang: ni y comorona jao ni güinaeyan mauleg yan y manadan minaase:
\v 5 Ni y munanajong y pachotmo ni y manmauleg na güinaja: ya y pinatgonmo jananuebo taegüije y aguila.
\v 6 Si Jeova fumatinas y tinas na chocho sija, yan y juisio sija para todo ayo sija y manmachiguet.
\v 7 Güiya munatungo si Moises ni y chalanña, ya y chechoña gui famaguon Israel.
\v 8 Si Jeova bula y minaase yan cariñoso, ñateng y binibuña yan gofmegae y minaaseña.
\v 9 Güiya ti ufanlalatde para siempre: ni umantiene y binibuña para taejinecog.
\v 10 Ti guinin jafatinas guiya jita segun y isaota; ni uapasejit segun y tinaelayeta.
\v 11 Sa taegüije y langet goftaquilo gui jilo y tano, taegüijeja sendangculo y minaaseña para ayo sija y manmaañao nu güiya.
\v 12 Taemanoja chinagoña desde y sancatan, yan asta y sanlichan, taegüijeja chinagoña nae janajanao guiya jita y isaota.
\v 13 Parejoja yan y tata ni jaguaeya y famaguonña, taegüenaoja si Jeova jaguaeya ayo sija y manmaañao nu güiya.
\v 14 Sa güiya tumungo y jechurata; jajaso na jita y petbos.
\v 15 Sa y taotao, y jaaniña taegüijeja y chaguan; taegüijeja y flores gui fangualuan lalachog.
\v 16 Sa y manglo manmalofan gui jiloña, yan güiya mapos: yan y sagayan ti siña jatungo mas.
\v 17 Lao y minaase Jeova, guinin taejinecog asta taejinecog guijilo ayo sija y manmaañao nu güiya, yan y tininasña gui famaguon y famaguon;
\v 18 Yya sija y umadadaje y tratuña, yan ayo sija y jumajaso y finanagüeña para ufatinas.
\v 19 Si Jeova japlanta y tronuña gui langet sija; yan y raenoña y naregla y jilo todoja.
\v 20 Bendise si Jeova, jamyo ni angjetña sija, ni y manmatatnga gui minetgot, ni y cumumple y sinanganña, ni y umecungog y inagang y finoña.
\v 21 Bendise si Jeova todo jamyo ni y inetnon sendaloña: jamyo ni y ministroña ni y fumatitinas y minalagoña.
\v 22 Bendise si Jeova, todo y finatinasña, gui todo y sagayan anae jagobiebietna: bendise si Jeova, O antijo.

\c 104
\p
\v 1 BENDISE si Jeova, O antijo: O Jeova Yuusso, jago y sendangculo; jago minagagago ni y onra, yan y minagas.
\v 2 Ni y untampen maesajao ni y manana taegüije y bestido: ni y jumuto juyong y langet sija taegüije y cottina.
\v 3 Ni y plumanta y jayo y aposentuña gui jalom janom: ni y fumatinas y mapagajes para caruajeña: ni y mamomocat gui jilo y papan y manglo.
\v 4 Ni y fumatinas y manglo sija para tentagoña: y ministroña y mañila y guafe.
\v 5 Ni y pumolo y plinantan tano, ya ti siña manacalamten para taejinecog.
\v 6 Ya tumampe güe ni y tinadong taegüije y bestido: y janom sija manotojgue gui sanjilo y beca sija.
\v 7 Ya pot y linalatdemo, sija manjanao; ya pot y inagang y julumo mañadig manjanao.
\v 8 Sija manjanao julo gui beca sija, sija apan papa gui oriyan y bayesija, gui sagayan ni y jago fumamauleg para sija.
\v 9 Jago pumolo y uttimonñija ya ti siña manmalofan guato; para ti siña jabira sija talo para utampe y tano.
\v 10 Jatago y tutujon y janom gui jalom y bayesija; ni y manmalalago gui entalo y egso sija.
\v 11 Sija numae guimenñija y todo gâgâ sija gui fangualuan: y manmachaleg na asno sija manmagong y majoñija.
\v 12 Ya iya sija nae y pajaron y langet guaja sagañija ya mangacanta gui entalo y ramas sija.
\v 13 Güiya numaye janom y egso sija guinin y aposentuña sija: y tano jaspog ni y tinegcha y chechomo.
\v 14 Güiya y chaguan munafanlâlâ para y guaca sija, yan y tinanom para usinetbe y taotao: para ufañule nengcano gui tano;
\v 15 Yan y bino ni y munamamagof y corason y taotao, yan y laña para ulamlam y mataña, yan y pan ni y munamemetgot y corason y taotao.
\v 16 Y trongcon jayo Jeova manbula chugo; y sedro sija gui Libano ni y tinanomña;
\v 17 Anae y pajaro jafatitinas y chechoñija; ya y chuchuco, y trongcon pino guimaña.
\v 18 Y taquilo na ogso sija para y manmachaleg na chiba: yan y acho sija guinegüe para y conejo.
\v 19 Jatancho y pilan para y tiempo: y atdao tumungo y jinanaoña papa.
\v 20 Jago fumatinas y jemjom yan puenge; anae todo y gâgâ gui jalomtano mangucunanaf mona.
\v 21 Y manfamaguon na leon sija manaagang ni y manmaconeñija yan jaaliligao y nañija guinin as Yuus.
\v 22 Y atdao cajulo, sija manmapos, yan manason sija papa gui jalom y liyangñija.
\v 23 Y taotao jumajanao mona gui finatinasña yan gui chechoña, asta qui puenge.
\v 24 O Jeova, manminegae sija y chechomo! y minenajlom, jago fumatinas sija todo: y tano senbula ni y rinicumo.
\v 25 Ayo guato gaegue y tase, dangculo yan ancho, anae y sanjalomña sija y güinaja na mangucunanaf ni ti siña matufong, todoja mandangculo yan mandiquique sija na gâgâ.
\v 26 Ayo nae manjajanao y batco sija: ayo nae gaegue y lebiatan ni y finatinasmo para y jumugando gui sanjalomña.
\v 27 Este sija todo mumananggajao; sa jago siña unnae sija nañija gui tiempo ni matancho.
\v 28 Sa ayo y jago numae, sija naufandaña: unbaba y canaemo ya sija mannajong ni y minauleg.
\v 29 Unnaatog y matamo, sija mañatsaga: unchule y jinagonñija, sija manmatae, yan manalo guato gui petbosñija.
\v 30 Untago mona y espiritumo, sija manfinatinas: yan jago munanuebo y inatan gui sanjilo y tano.
\v 31 Polo ya y minalag Jeova ugagaegue para taejinecog: Polo ya si Jeova umagof gui chechona:
\v 32 Ni y jaatan y jilo y tano yan jayengyong: ni y japacha y egso sija yan janaasgon.
\v 33 Bae jucantaye si Jeova taemenoja y inanaco y linâlâjo: bae jucantaye tinina y Yuusso mientras lalâlâyo.
\v 34 Polo ya y jinasoco iya güiya usenmames: bae jugofmagof as Jeova.
\v 35 Polo y manisao ya ufanlinachae gui tano, polo y manaelaye ya utaya. Bendise si Jeova, O antijo. Alaba si Jeova.

\c 105
\p
\v 1 O nae grasias si Jeova; agang y naanña; namatungo y chechoña gui entalo taotao sija.
\v 2 Cantaye güe, cantaye güe ni y alabansa sija; fanadingan ni y todo y chechoña ni y mannamanman.
\v 3 Manmalag jamyo ni y santos na naanña: umanmagof ayo sija na corason y umaliligao si Jeova.
\v 4 Aligao si Jeova yan y minetgotña: Aligao y mataña para taejinecog.
\v 5 Jaso y ninamanman checho ni y monjayan jachogüe; ninamanmanña yan y juision y pachotña;
\v 6 O Jamyo, ni y semiyan Abraham tentagoña, jamyo ni y famaguon Jacob inayegña sija.
\v 7 Güiya si Jeova Yuusta: y juisioñasija mangaegue todo gui tano.
\v 8 Jagasja jaso y tratuña para taejinecog, y finijo ni y tinagoña para mit na generasion.
\v 9 Ayo na trato ni y jafatinas gui as Abraham, yan y jinilaña gui as Ysaac.
\v 10 Yan ayoja janafitme gui as Jacob para otden, yan as Israel para taejinecog na trato.
\v 11 Ylelegña: Yya jago guajo junaejao y tano Cananea, y facae y erensiamo.
\v 12 Anae sija mandidideja na numeron taotao: junggan, senmandidide yan taotao juyong güije;
\v 13 Ya sija manjanao guinin y un nasion asta y otro nasion, guinin y un raeno asta otro taotao;
\v 14 Ti japolo ni un taotao na ujafatinas daño guiya sija: magajet na jalalatde y ray sija pot causañija:
\v 15 Ylegña: Chamo pumapacha y pinalaejo, yan chamo munafanlalamen y profetajo sija.
\v 16 Ya jatago y ñinalang gui jilo y tano: ya jayulang todo y minetgot y agon.
\v 17 Ya jatago un taotao gui menañija, si José ni y mabende para tentago.
\v 18 Ayo sija na adengña y ninafanlamen ni y cadena: güiya mapolo guientalo y lilog.
\v 19 Asta y tiempo anae macumple y finoña: ya y fino Jeova chumague güe,
\v 20 Y ray matago ya pinila güe, ayo y magas taotao sija yan pinelo güe na ujanao libre.
\v 21 Pinelo güe magas gui guimaña yan gobietnon todo y güinajaña:
\v 22 Para upreso y prinsipeña ni y minagofña; yan ufanagüe y manamco ni y manpápagat.
\v 23 Si Israel locue jumalom guiya Egipto; yan si Jacob taotao juyong sumasaga gui tano Cam.
\v 24 Yan janafansenmegae y taotaoña; yan janafanmetgot mas que y enimigoñija.
\v 25 Jabira y corasonñija para ujachatlie y taotaoña sija, para ufanmatinas ni y finaye gui tentagoña sija.
\v 26 Jatago si Moises ni y tentagoña; yan si Aaron ni y guinin inayegña.
\v 27 Sija japolo ni y señatña guiya sija, yan ninamanman gui tano Cam.
\v 28 Jatago y jemjom, ya ninajomjom; yan sija ti ninafanaguaguat contra y finoña.
\v 29 Jatolaeca y janomñija jafajâgâ, yan japuno y güijanñija.
\v 30 Y tanoñija janae manadan ranas, ya megae gui jalom y aposenton y rayñija sija.
\v 31 Güiya sumasangan, yan manmato manadan dinaña lalo, yan juto sija gui todo y oriyan y tanoñija.
\v 32 Güiya numae sija uchan graniso, yan mañila guafe gui tanoñija.
\v 33 Jasaolag y trongcon ubasñija locue, yan y trongcon ygosñija; yan jajulog y trongcon jayo sija gui oriyan tanoñija.
\v 34 Güiya y sumangan, yan y apacha sija manmato, yan uruga na ulo sija yan ayo taya numeroñija,
\v 35 Ya sija jacano todo y tinanom gui jalom y tanoñija, yan jalachae sija y tinegcha gui tanoñija.
\v 36 Ya japuno locue todo y finenana na finañagon laje gui tanoñija, y magas todo y ninasiñañija.
\v 37 Ya jacone sija juyong locue yan y salape yan y oro; yan taya ni un taotao malango gui triboñija.
\v 38 Yya Egipto manmagof anae sija manjanao: pot minaañaoñija guinin podong guiya sija.
\v 39 Jajuto y mapagajes para ufantinampe; yan y guafe janae para ufaninina gui puenge.
\v 40 Manmangagao y taotao, yan jaconie pajaro ni calang palumo sija; yan ninafanjaspog ni y pan langet.
\v 41 Jababa y acho yan y janom milalag juyong; manmalalago gui anglo na sagayan taegüije y sadog.
\v 42 Sa jajaso y santos na sinanganña, yan Abraham ni y tentagoña.
\v 43 Ya jacone juyong y taotaoña yan y minagof, yan y inayegña gui cantasion sija.
\v 44 Yan janae sija ni y tano y nasion sija: yan sija jachule para iyoñija ni y checho y taotao sija:
\v 45 Para usiña adaje y otdenña, yan ufatinas y layña. Alaba jamyo si Jeova.

\c 106
\p
\v 1 ALABA jamyo si Jeova. O nae grasias si Jeova; sa güiya mauleg: sa y minaaseña gagaegueja para taejinecog.
\v 2 Jaye siña sumangan y gaesisiñan y checho Jeova? pot mamanue todo ni y alabansaña?
\v 3 Dichoso ayo sija y umadadaje y juisio, yan ayo y fumatitinas y tininas todo y tiempo.
\v 4 Jasoyo, O Jeova, nu y finaborese ni y unnae y taotaomo; O bisitayo nu y satbasionmo;
\v 5 Para jusiña lumie y minauleg gui inayegmo, para jusiña mumagof gui minagof y nasionmo, para jusiña mumalag gui erensiamo.
\v 6 Guinin manisaojam yan y tatanmame, infatinas y tinaelaye yan inchegüe y inechong.
\v 7 Y tatanmame ti jatungo y ninamanmanmo guiya Egipto; ti jajaso y manadan y minaasemo; lao manmanembeste gui tase, junggan gui Tasen Agaga.
\v 8 Lao jasatbaja sija pot y naanña, para usiña janamatungo y dangculon y ninasiñaña.
\v 9 Jalalatde y Tasen Agaga locue yan janaanglo: lao jaesgaejon sija inanaco y todo gui tinadong, taegüije todo inanaco y desierto.
\v 10 Yan janafanlibre sija guinin y canae ayo y chumatlie sija, yan jarescata sija guinin y canae y enimigo.
\v 11 Yan y janom sija tumampe y contrarioñija: ya taya ni uno guiya sija sebla.
\v 12 Ayo nae jajonggue y sinanganña sija; jacanta y tininaña.
\v 13 Ya guse manmalefa ni y chechoña: ti janangga y pinagatña:
\v 14 Lao manmalago megae gui jalomtano, yan matienta si Yuus gui desierto.
\v 15 Ya güiya numae sija ni y guinagaoñija; lao janamanae ni y minasogsog gui jalom y anteñija.
\v 16 Ya manmanugo as Moises gui fangualuan; yan si Aaron ni y santos Jeova.
\v 17 Y tano mababa ya pinañot si Datan, yan mantinampe y mangachong Abirom.
\v 18 Yan y guafe manafañila gui mangachongñija; ya y mañila sumonggue y manaelaye.
\v 19 Ya manmamatinas tatnero guiya Horeb, yan maadora y diniriten y imagen.
\v 20 Taegüije, jatulaeca y minalagñija para nu jechuran guaca ni y chumochocho chaguan.
\v 21 Manmalefa as Yuus ni y satbadotñija, ni y fumatinas y mandangculo na güinaja guiya Egipto;
\v 22 Mannamanman na checho gui tano Cam, yan mannamaañao na güinaja gui Tasen Agaga.
\v 23 Enao mina ilegña güiya, na uyunilang sija, yaguin ti si Moises ni y inayegña ti tumogue gui menaña gui finapetta, para ubira y binibuña para chaña yumuyulang sija.
\v 24 Magajet na jachatlie y güaeyayon na tano, ya ti jajonggue y finoña.
\v 25 Lao mangonggong gui sa tiendañíja; ya ti jaecungog y inagang Jeova.
\v 26 Enao mina jajatsa y canaeña contra sija; para uyute sija gui jalom y desierto:
\v 27 Para uyute y semiyañija locue gui nasion sija, yan para uchalapon sija gui jalom y tano sija.
\v 28 Ya mandaña sija gui Baal-peor; ya jacano y inefresen y manmatae.
\v 29 Taegüine sija mannalalalo güe nu y chechoñija: ya derepente mato gui jiloñija sija chetnot.
\v 30 Ya janatojgue julo si Finees, ya jafatinas y juisio: ya y chetnot pumara.
\v 31 Yan ayo nae jatufong iya güiya y tininas, gui todo y generasion sija para taejinecog.
\v 32 Ya sija mannalalalo güe locue gui janom guiya Meriba: ya jumuyong daño para si Moises pot causañija.
\v 33 Sa sija chumoma y espirituña; sa jasangan sin jinaso pot labiosña.
\v 34 Ya ti jayulang y nasion sija, taegüije si Jeova ni y mantinago sija.
\v 35 Lao mandaña sija yan y nasion sija, yan jaeyag y chechoñija:
\v 36 Yan jasetbe y idolosñija: jumuyong un laso para sija.
\v 37 Magajet na jaofrese y lajeñija yan y jagañija gui anite,
\v 38 Yan jachuda y jâgâ y manaeisao, magajet na y jâgâ y lajeñija yan y jagañija ni jaofrese gui idolos guiya Cananea: yan y tano ni y ninaáplacha ni y jâgâ.
\v 39 Ya taegüije munafanáplacha pot y chechoñijaja, yan ninafanábale ni y finatinasñija.
\v 40 Enao mina y binibon Jeova sinenggue contra y taotaoña, ya jaguefchatlie y erensiañija.
\v 41 Ya janae nu sija gui canae y nasion sija; yan ayo y chumatlie sija janafanmagas gui jiloñija.
\v 42 Ya y enimigoñija locue chumiguet sija, yan sija chumule asta y jalom inesgue gui papa y canaeñija.
\v 43 Megae na biaje nae janafanlibre sija; lao sija maembeste güe ni y pinagatñija, yan manmachile papa gui tatpapa ni y tinaelayeñija.
\v 44 Lao jaatan y pinitiñija, anae jajungog y inagangñija.
\v 45 Ya jajaso para sija y tratuña, yan ninafanmañotsot según y minegae y minaaseña.
\v 46 Janafangaease locue ni ayo y cumone sija preso.
\v 47 Nafanlibrejam, O Jeova, Yuusmame, yan nafandañajam gui entalo y nasion sija, para unae grasias y santos na naanmo, yan ufangana gui alabansamo.
\v 48 Bendito si Jeova ni Yuus Israel guinin y taejinecog para y taejinecog. Polo ya todo taotao ilegñija. Amen. Alaba jamyo si Jeova.

\c 107
\p
\v 1 O nae grasias si Jeova, sa güiya mauleg: sa y minaaseña gagaegue para taejinecog.
\v 2 Polo y ninafanlibre as Jeova ya ujasangan, anae janafanlibre guinin y canae y contrario;
\v 3 Yan janafandaña sija juyong gui tano sija, guinin y sancatan, yan guinin y sanlichan, guinin y san lago, yan guinin y san jaya.
\v 4 Manaabag gui jalomtano gui chalan desierto; ya ti manmañoda siuda para ufañaga.
\v 5 Manñalang yan minajo sija, y anteñija manlalango gui sanjalomñija.
\v 6 Ayo nae maagang si Jeova gui chinatsagañija, ya güiya munalibre sija gui pinadeseñija.
\v 7 Ya maninesgaejon sija mona, gui tinas na chalan, para usiña manjanao para y siuda anae mañasaga.
\v 8 O, para y taotao sija mojon ufanmanalaba si Jeova pot y minaulegña, yan pot y ninamanman na chechoña gui famaguon taotao sija.
\v 9 Sa jananajong y malago na ante, yan janabula y ñalang na ante ni y minauleg.
\v 10 Ayo sija y manmatatachong gui jemjom yan y jalom y anineng y finatae, ni y guinin jagode nu y pinite yan lulog;
\v 11 Sa manembeste contra y fino Yuus, yan jachatlie y pinagat y Gueftaquilo:
\v 12 Enao mina jachule papa y corasonñija gui checho; manbasnag papa ya taya para ufaninayuda.
\v 13 Ayo nae maagang si Jeova gui chinatsagañija, ya güiya munalibre sija gui pinadeseñija.
\v 14 Jachule sija juyong gui jemjom yan y anineng y finatae, yan jagutos y manmagodeñija.
\v 15 O para y taotao sija mojon ufanmanalaba si Jeova pot y minaulegña, yan pot y ninamanman na chechoña gui famaguon y taotao sija!
\v 16 Sa güiya yumamag y trangcan bronse, yan janapedaso y rejas lulog.
\v 17 Mangaduco, sa pot y tinaelayeñija yan pot y inechongñija fanmanmamadese.
\v 18 Y anteñija jachatlie todo y clasen nengcano; yan manjijot gui trangcan y finatae.
\v 19 Ya maagang si Jeova gui chinatsagañija ya güiya munalibre sija gui pinadeseñija.
\v 20 Manninae y finoña ya manninajomlo sija, yan manninalibre sija guinin y yinilangñija.
\v 21 O para y taotao sija mojon ufanmanalaba si Jeova pot y minaulegña, yan pot y ninamanman na chechoña gui fumaguon y taotao sija!
\v 22 Ya polo sija ya ujaofrese y inefresen grasias sija, yan jasangan claro y chechoña gui cantan minagof.
\v 23 Sija ni manjanao papa gui tase gui jalom y batco, ni y fumatinas chechoñija gui jilo manadan janom sija;
\v 24 Estesija lumie y checho Jeova, yan y ninamanmanña gui jalom y tinadong.
\v 25 Sa jatagoña, ya janacajulo y pagyon manglo, ni y jumatsa julo y napo sija.
\v 26 Mangajulo para y langet, manjanao talo papa para y tinadong: y anteñija manmaderite pot y chinatsaga.
\v 27 Manmatulaejon mona an tate, yan manmamangag taegüije y bulacho na taotao, yan manmalingo y jinasoñija.
\v 28 Ya maagang si Jeova gui chinatsagañija, ya güiya munalibre sija gui pinadeseñija.
\v 29 Janabasta y pagyo, yan y napo sija manmamatquilo.
\v 30 Ayo nae manmagof sa mangieto, ya taegüije jacone sija asta y minalagoñija na puetto.
\v 31 O para y taotao sija mojon ufanmanalaba si Jeova pot y minaulegña, yan pot y ninamanman na checoña gui famaguon y taotao sija!
\v 32 Polo ya sija umanacajulo güe locue gui y inetnon y taotao yan ufanmanalaba nu güiya gui tachong y manamco.
\v 33 Jafasadog y desierto, yan jafaanglo na oda y tutujon janom;
\v 34 Jafadesierton asiga y mauleg na tano, pot y tinaelayen ayo sija y mañasaga gui sanjalom.
\v 35 Jafajagoen janom y desierto, yan janafamimichao y janom y anglo na oda.
\v 36 Yan ayo na janafañaga y manñalang, ya sija siña jafamauleg y siuda para ufañaga;
\v 37 Yan matanme y fangualuan, yan manmananom gui fangualuan ubas, ya ufanmarecoge y tinegchan y aumento.
\v 38 Jabendise sija locue, para ufangosmegae; yan ti upolo y gañija gâgâ na udidide.
\v 39 Tumalo sija mandidide yan mannecon papa, pot y chiniguet, chinatsaga, yan triniste.
\v 40 Jachuda sinala gui jilo y prinsepe sija, yan janafanabag sija gui jalomtano anae taya chalan.
\v 41 Lao japolo y mannesesitao julo guinin y pinadese, yan mandaña gui familia sija taegüije y inetnon quinilo.
\v 42 Y manunas ujalie ayo yan ufanmagof; yan todo y tinaelaye ujinichom y pachotña.
\v 43 Masquesea jaye na manmalate, ujaadaje este sija na güinaja; ya sija ujajaso y minaase gui as Jeova.

\c 108
\p
\v 1 O Yuus, y corasonjo esta meton; bae jucanta, magajetja na jucanta alabansa sija yan todo y minalagjo.
\v 2 Fatmata guitala, yan atpa: guajoja na maesa magmatayo taftaf.
\v 3 Bae junae jao grasias, Jeova gui entalo y taotao sija: yan jucantaye alabansa, sija gui entalo y nasion sija.
\v 4 Sa y dangculon y minaasemo gui san jilo y langet: yan y minagajetmo tinacaja y mapagajes sija.
\v 5 Nadangculojao, O Yuus, gui jilo y langet: yan y minalagomo gui san jilo todo y tano.
\v 6 Para usiña ayo y güinaeyamo manlibre ni y agapa na canaemo, yan opejam.
\v 7 Si Yuus ilegña gui sinantosña: Guajo jumagof, guajo jupatte Siquem, yan jumide juyong y bayen Sucot.
\v 8 Yyoco Gilaad; iyoco Manases: Efrain locue y minetgot y ilujo; Juda y bastonjo;
\v 9 Moab y palanganajo anae jufagase adeng sija: y jilo Edom nae juyute y sapatoso: y jilo Filistia nae juagang.
\v 10 Jaye uconeyo asta y jalom y fitme na siuda? Jaye uinesgaejonyo asta y jalom Idumea?
\v 11 Ti jago, O Yuus, ni y yumute jam? yan jago, O Yuus, ti jumanao yan y inetnon sendalonmame.
\v 12 Naejam linibre gui chinatsaga: sa taesetbe y inayudan y taotao.
\v 13 As Yuus nae utafanmatatnga: sa güiyaja uguinacha papa y enimiguta.

\c 109
\p
\v 1 CHAMO famatquiquilo, O Yuus, gui alabansajo;
\v 2 Sa y pachot y manaelaye yan y pachot y dinague manmababa contra guajo: sa manguecuentos contra guajo yan y mandacon na jula.
\v 3 Sija umoriyayayeyo locue ni y finijo chinatlie; yan manmumo contra guajo sin jafa.
\v 4 Sa y apas y güinaeyaco, sija contrariujo: lao guajo siempre manayuyutyo.
\v 5 Yan sija jaapaseyo taelaye pot mauleg, yan chinatlie pot y guinaeyaco.
\v 6 Polo jao y taelaye na taotao guiya güiya: ya polo un contrario ya utojgue gui agapa na canaeña.
\v 7 Yaguin majusga güe, polo ya umasentensia: yan y tinaetaeña ufamaisao.
\v 8 Ya y jaaniña udidide: yan otro uchinile ofisioña.
\v 9 Y famaguonña ufanaetata yan y asaguaña ubiuda.
\v 10 Polo ya y famaguonña ufanlaong yan ufanmangagao: ya polo sija ya umaliligao y nañija güije gui chago gui sagañija na mayulang.
\v 11 Polo ya umaamot ya unnachule todo y güinajaña, yan y taotao juyong chumoleguan ni y finachochoña.
\v 12 Polo ya taya ni jaye umaase ni güiya; yan ni uno ufinaborese y manaetata na famaguonña.
\v 13 Polo ya y famaguonña ufanmautut; yan gui generasion ni y jadalalalag, umafagasñaejon y naanñija.
\v 14 Poly ya y tinaelayen y tataña sija umajaso gui as Jeova: ya y isao nanaña ti umafagasñaejon.
\v 15 Polo ya sija siempre ufangaegue gui menan Jeova, sa güiya siña umutut y jinasoñija guinin y tano.
\v 16 Sa ti jajaso mamanue minaase, lao japetsigue y peble yan y nesesitao na taotao, yan y mayulang na corason ujapuno sija.
\v 17 Magajet na jaguaeya y matdision, ya ayo na mato guiya güiya; ya ti ninamagof ni y bendision, ya ayo na chago guiya güiya.
\v 18 Ya güiya mumagago güe ni y matdision taegüije y bestiduña, ya ayo na jumalom gui jalom y tiyanña taegüije y janom, yan taegüije y laña gui jalom tolangña.
\v 19 Polo ya ayo guiya güiya, taegüije y magago ni y jatatampegüe, yan para sinturon ni y jadudog güe siempre.
\v 20 Ya este apas y contrariujo sija guinin as Jeova, yan ayo sija ni y manguecuentos taelaye contra y antijo.
\v 21 Lao fatinas para guajo, O Yuus Jeova, pot y naanmo: sa mauleg na minaasemo, enao mina nalibreyo.
\v 22 Sa pobleyo, yan nesesitaoyo, yan y corasonjo mañetnot gui sanjalomjo.
\v 23 Mapos yo taegüije y anineng yaguin malofan: matafye yo julo yan papa taegüije y apacha.
\v 24 Y timoco mandafe pot y inayunat; yan y catneco manmasogsog, sa ti jataca y iinemog.
\v 25 Jumuyong yo locue taegüije linalatde guiya sija: anae maaatanyo jayeyengyong y iloñija.
\v 26 Ayudayo, O Jeova Yuusso; O satbayo segun y minaasemo:
\v 27 Para sija ujatungo na este y canaemo: na jago, Jeova, fumatinas este.
\v 28 Polo ya sija manmamatdise, lao jago manbendise: yaguin sija mangajulo, ufanmamajlao; lao y tentagomo umagof.
\v 29 Ya y contrariojo ufanminagago ni y desonra; yan ufantinampe sija ni y minamajlaoñija taegüije y capa.
\v 30 Jeova bae junae sendangculo na grasias nu y pachotto; junggan, jualabagüe gui linajyan taotao.
\v 31 Sa güiya utojgüe gui agapa na canae y nesesitao, para usinatba güe guinin ayo sija y jumusga y antiña.

\c 110
\p
\v 1 SI Jeova ilegña ni y señotto, fatachong gui agapa na canaejo, asta qui jupolo y enimigo para fañajangan adengmo.
\v 2 Si Jeova uninamannae y baran minetgotmo guinin Sion: gobietna gui entalo y enimigumo sija.
\v 3 Y taotaomo ufanmalago na ufanmanofrese nu sija gui jaanen y ninasiñamo: gui guinatbon sija y sinantos, guinin y tiyan y agaan, ungae serenon y pinatgonmo.
\v 4 Si Jeova manjula ya timañotsot, jago y pale para taejinecog segun y otden Melquisedec.
\v 5 Si Jeova, gui agapa na canaemo, upanag todo y ray sija gui jaanin y binibuña.
\v 6 Güiya ufanjusga gui entalo y nasion sija, janabula y sagayan sija ni y tataotao y manmatae; unamagomgom y ilo gui jilo y megae na tano sija.
\v 7 Unaguimen y sadog gui chalan: enaomina güiya jumatsa julo y ilo.

\c 111
\p
\v 1 FANMANALABA jamyo as Jeova. Guajo junae si Jeova grasias contodo y corasonjo, gui jalom y pinagat manunas, yan y jalom y inetnon taotao.
\v 2 Y checho Jeova mansendangculo, ya maaliligao ni ayo sija todo y ninafanmamagof nu estesija.
\v 3 Y chechoña y onra yan minagas: yan y tininasña gagaegue para taejinecog.
\v 4 Jafatinas y mannamanman na chechoña para umajajaso: si Jeova cariñoso yan bula ni y minaase.
\v 5 Güiya guinin munae nengcano ayo sija y manmaañao nu güiya: ya güiya siempre jajasoja tratuña.
\v 6 Jagasja jafanue y taotaoña ni y ninasiñan y chechoña, anae janae sija ni y erensian y nasion sija.
\v 7 Y checho sija y canaeña y minagajet yan juisio; ya todo y sinanganña sija manseguro.
\v 8 Manfitme sija para taejinecog yan taejinecog, yan mamafatinas gui minagajet yan y tininas.
\v 9 Janamannae y linibre para y taotaoña; ya jatago y tratuña para taejinecog: sinantos yan inenra y naanña.
\v 10 Y minaañao as Jeova y tutujon y minalate y mauleg na tiningo mangaegue güije todo gui fumatitinas y <i>tinagoña:</i> y alabansaña gagaegue para taejinecog.

\c 112
\p
\v 1 FANMANALABA jamyo as Jeova. Dichoso y taotao ni maañao as Jeova, yan ninasendangculo y minagofña ni y tinagoña sija.
\v 2 Ya y semiyaña manmatatnga gui jilo y tano: ya y generasion manunas ufandichoso.
\v 3 Güinaja yan rinico mangaegue gui guimaña: ya y tininasña gagaegueja para taejinecog.
\v 4 Ya y manunas nae cajulo y manana gui jalom jomjom: güiya cariñoso güe yan bula minaase, yan tunasgüe.
\v 5 Y mauleg para ayo na taotao ni y fumatitinas y cariño, yan numanaayao: güiya umantiene y causaña gui juisio.
\v 6 Sa güiya ti umanacalamten para taejinecog: y manunas para taejinecog: ufanmajajasoja.
\v 7 Güiya ti umaañao ni y manaelaye na notisia sija: y corasonña meton ya jaangoco si Jeova.
\v 8 Y corasonña fitme ya güiya ti umaañao, asta qui jalie y diniseaña gui jilo y contrariuña sija.
\v 9 Guiya tumalapon, güiya numae ni y mamoble; ya y tininasña gagaegue para taejinecog, y canggelonña umajatsa ni y inenra.
\v 10 Y taelaye na taotao jalie ayo yan ninapinite: yan janachechegcheg y nifenña, yan maderite ya mapos: ya y diniseaña y taelaye umalingo.

\c 113
\p
\v 1 FANMANALABA jamyo as Jeova. Fanmanalaba, O tentago Jeova sija. Fanmanalaba y naan Jeova.
\v 2 Bendito y naan Jeova, desde este na tiempo yan para taejinecog.
\v 3 Desde y quinajulo y atdao asta y minachomña papa, y naan Jeova para umaalaba.
\v 4 Si Jeova gueftaquilo gui jilo todo y nasion yan y minalagña gui jilo y langet sija.
\v 5 Jaye parejuña si Jeova ni y Yuusta, ni y japolo y tachongña gui sanjilo.
\v 6 Ni y muna umitde güe para uatan y güinaja sija ni y mangaegue gui langet yan y tano.
\v 7 Güiya jumatsa julo y mamoble gui petbos, yan jajatsa y mananesitao gui monton estietcot.
\v 8 Para unafanmatachong yan y prinsepe sija magajet, yan y prinsepen y taotaoña sija.
\v 9 Ya janafamulan guma y ti fafañago na palaoan, ya jumuyong gofmagof na nanan famaguon. Fanmanalaba jamyo as Jeova.

\c 114
\p
\v 1 ANAE si Israel jumanao juyong Egipto, y guima Jacob guinin y taotao y finijo na ti matungo.
\v 2 Juda jumuyong y santos na sagaña, yan Israel y gobietnoña.
\v 3 Y tase jalie ayo, yan malago; Jordan masugon tate.
\v 4 Y beca sija manayog taegüije y quinilo laje yan y mandiquique ogso sija taegüije y manpatgon na quinilo sija.
\v 5 Jafa guaja guiya jago, O tase, na malagojao? Jago Jordan ni y masugon tate?
\v 6 Jamyo ni y beca sija ni y manayog taegüije y quinilo laje; yan jamyo di quique na ogso sija taegüije y manpatgon na quinilo sija?
\v 7 Mayeyengyong, jago tano, gui menan Jeova, gui menan y Yuus Jacob;
\v 8 Ni y jafaacho y jagoe janom, ya jafagagot y tutujon janom sija.

\c 115
\p
\v 1 AJE ti iyajame, O Jeova, aje ti iyajame, lao iya naanmo, nae uminalag pot y minaasemo, yan pot y minagajetmo.
\v 2 Pot jafa mojon y nasion ilegñija: Mangue pago y Yuusñija?
\v 3 Lao si Yuusmame gaegue gui langet: guinin jafatinas jafaja y minalagoña.
\v 4 Y idolosñija sija salape yan oro, finatinas y canae y taotao sija.
\v 5 Guaja pachotñija lao ti manguecuentos: guaja atadogñija lao ti manmanlilie;
\v 6 Guaja talangañija lao ti manmanjujungog: guaja güiengñija lao ti manmannginginge:
\v 7 Guaja canaeñija lao ti manmangogote: guaja adengñija lao ti manmamomocat: ni ufanguentos ni y güetgüeroñija.
\v 8 Ya ayo y fumatinas sija manparejoja yan sija: magajet na jayeja y umangoco güe guiya sija,
\v 9 O Israel, angoco si Jeova: sa güiya y ayudañija yan y patangñija.
\v 10 O guma Aaron, angoco si Jeova: sa güiya y ayudañija yan y patangñija.
\v 11 Jamyo ni y manmaañao as Jeova, angoco si Jeova: sa güiya y ayudañija yan y patangñija.
\v 12 Si Jeova guinin jajaso jita: guiya bumendisijit; güiya bumendise y guima Israel; güiya bumendise y guima Aaron.
\v 13 Güiya bumendise ayo sija y manmaañao as Jeova, todo y mandiquique yan y mandangculo.
\v 14 Si Jeova unninamegae mas yan mas, jago yan y famaguonñija.
\v 15 Jamyo manbinendise as Jeova ni y fumatinas y langet yan y tano.
\v 16 Y langet sija ni y langet Jeova sija: lao y tano mannae para y famaguon y taotao sija.
\v 17 Y manmatae ti manmanalaba as Jeova, ni jaye güije gui manjajanao papa gui jalom y manmamatquiquiloja.
\v 18 Lao jita, tabendise si Jeova, desde pago na tiempo mona yan para taejinecog. Fanmanalaba jamyo as Jeova.

\c 116
\p
\v 1 JUGUAEYA si Jeova sa jajungog y inagangjo yan y tinayuyutto sija.
\v 2 Sa janaegueng y talangaña guiya guajo, enao mina na juaagangja güe mientras lâlâlâyo.
\v 3 Y cuetdas y finatae umoriyayeyo, yan y piniten y naftan sumoda yo: ya jusoda chinatsaga yan triniste.
\v 4 Ayo nae juagang y naan Jeova; O Jeova, jugagagaojao, nalibre y antijo.
\v 5 Guaeyayon si Jeova yan tunas; junggan, y Yuusta senyoase.
\v 6 Si Jeova jaadadaje y taeisao: guajo estaba macone tagpapa, yan güiya sumatbayo.
\v 7 Talo guato gui descansomo, O antijo; sa si Jeova uchalapon megae guiya jago.
\v 8 Sa unalibre y antijo guinin y finatae, y atadogco guinen y lagosija, yan y adengjo guinin y pinedong.
\v 9 Bae jufamocat gui menan Jeova gui tano y manlalala.
\v 10 Jujojonggue, enao mina jusangan sa estaba gosdangculo y pinitijo.
\v 11 Yleco gui chinadigco, todo y taotao sija mandacon.
\v 12 Jafa juapase si Jeova pot todo y minaulegña guiya guajo.
\v 13 Bae juchule y copan satbasion, yan juagang y naan Jeova.
\v 14 Bae juapase y promesajo as Jeova, pago gui menan todo y taotaoña sija.
\v 15 Guaelaye gui linie Jeova, y finatae y mañantosña.
\v 16 O Jeova, magajet na guajo tentagomo; guajo y tentagomo, yan y lajin y tentagomo palaoan: jago pumula y magodeco.
\v 17 Bae juofrese jao ni y inefresen grasias, yan juaagang y naan Jeova.
\v 18 Bae juapase y promesajo as Jeova, pago gui menan todo y taotaoña sija.
\v 19 Gui jalom y páteo y guima Jeova, gui talo guiya jago, O Jerusalem. Fanmanalaba jamyo as Jeova.

\c 117
\p
\v 1 O fanmanalaba as Jeova, jamyo todo y nasion sija: fanmanalaba nu güiya jamyo todo y taotao sija.
\v 2 Sa y minaaseña dangculo guiya jita; yan y minagajet Jeova gagaegue para taejinecog. Fanmanalaba jamyo as Jeova.

\c 118
\p
\v 1 O nae gracias si Jeova; sa güiya mauleg: sa y minaaseña gagaegue para taejinecog.
\v 2 Polo ya si Israel ilegña pago, na y minaaseña gagaegue para taejinecog.
\v 3 Polo ya y guima Aaron ilegña pago, na y minaaseña gagaegue para taejinecog.
\v 4 Polo ya ayo sija y manmaañao pago as Jeova ilegñija, na minaaseña gagaegue para taejinecog.
\v 5 Juagang si Jeova gui chinatsagaco: ya si Jeova umopeyo, yan japoloyo güi dangculo na sagayan.
\v 6 Si Jeova para guajo; ya ti jumaañao: jafa siña y taotao ufatinas guiya guajo.
\v 7 Si Jeova para guajo gui entalo güije sija y umayuyudayo: enao mina julie y dineseajo güije sija ni y chumatliiyo.
\v 8 Mas mauleg umaangoco si Jeova qui umapolo y inangoco gui taotao.
\v 9 Mas mauleg umaangoco si Jeova qui umapolo y inangoco y prinsipe sija.
\v 10 Todo y nasion umoriyayeyo: lao pot y naan Jeova juutut sija.
\v 11 Sija umoriyayeyo; junggan, sija umoriyayeyo: lao pot y naan Jeova juutut sija.
\v 12 Sija umoriyayeyo taegüije y obeja sija; sija manmapuno taegüije y guafen tituca: pot y naan Jeova na juutut sija.
\v 13 Jago chumonegyo para jupodongyo, lao si Jeova umayudayo.
\v 14 Si Jeova y minetgotto yan y cantaco, yan güiya jumuyong y satbasionjo.
\v 15 Y inagang y minagof yan y satbasion gaegue gui jalom y tiendan y manunas: y agapa na canae Jeova fumatitinas y minatatnga.
\v 16 Y agapa na canae Jeova majatsa julo; y agapa na canae Jeova fumatitinas y minatatnga.
\v 17 Ti jumatae, lao bae julâlâ, yan jusangan claro y checho Jeova sija.
\v 18 Si Jeova jacastigayo megae: lao ti janaeyo guato gui finatae.
\v 19 Babayeyo ni y trangcan tininas sija: ya bae jujalom guiya sija, bae junae grasias si Jeova.
\v 20 Este na trangcan Jeova; anae, manjajalom y manunas.
\v 21 Guajo junae jao grasias: sa jago jagasja umopeyo, yan jago jumuyong y satbasionjo.
\v 22 Y acho ni y marechasa ni y manmanjajatsa y <i>guima,</i> jumuyong mumagas na acho gui esquina.
\v 23 Este si Jeova chechoña; ya namanman gui atadogta.
\v 24 Este na jaane si Jeova fumatinas; tafanmagof yan tafansenmagof ni ayo.
\v 25 Satba pago, jugagagaojao, O Jeova: O Jeova, jugagagaojao, pago namannae minegae.
\v 26 Dichoso ayo y mamamaela gui naan Jeova; inbendisijao guinin y guima Jeova.
\v 27 Yuus si Jeova, guinin fumanuejit ny y inina: funot y inefresen ni y cuetdas asta gui canggelon y attat.
\v 28 Jago y Yuusso, yan bae junaejao grasias: jago y Yuusso, bae jujatsajao julo.
\v 29 O nae grasias si Jeova; sa güiya mauleg: sa y minaaseña gagaegueja para taejinecog. Amen.

\c 119
\p
\v 1 <b>ALEPH</b> MANDICHOSO ayo sija y mangabales gui chalan ni y manmamomocat segun y lay Jeova.
\v 2 Mandichoso ayo sija y umadadaje y testimonioña, yan y umaliligao güe contodo y corasonñija.
\v 3 Magajet na sija ti manmatitinas jafa ni ti tunas; sija manjajanao gui jinanaoña sija.
\v 4 Guinin untagojamja ni y finanagüemo para inguesadaje sija.
\v 5 O mojon ya ufitme y jinanaojo sija, para juadaje y laymo.
\v 6 Ya ayonae ti jumamajlao, yanguin esta jurespeta todo y tinagomo.
\v 7 Bae junaejao grasias, yan y tininas y corason, yanguin jueyag y tinas na juisiomo.
\v 8 Bae juadaje y laymo; chamoyo sumesendingo.
\v 9 <b>BETH</b> Pot jafa y patgon na laje nae unagasgas y jinanaoña? Yanguin jaguesadaje jaftaemano y sinanganmo.
\v 10 Jagasja jualiligaojao contodo y corasonjo; chamoyo munaabag gui tinagomo sija.
\v 11 Y sinanganmo junaatog gui jalom y corasonjo, para chajo umiisao contra jago.
\v 12 Dichosojao O Jeova; fanagüeyo ni y laymo sija.
\v 13 Contodo y labiosso jagasja jusangan claro todo y juisio sija y pachotmo.
\v 14 Jagasja magofyo gui chalan y testimoniomo; taegüije <i>magofyo</i> gui todo y güinaja sija.
\v 15 Bae jujaso y finanagüemo, ya jurespeta y jinanaomo sija.
\v 16 Bae jumagofyo ni y laymo sija: ti jumalefa ni y sinanganmo.
\v 17 <b>GIMEL</b> Guefayuda y tentagomo, para julâlâ; ayonae juadaje y sinanganmo.
\v 18 Baba y atadogco, ya julie y mannamanman sija gui tinagomo.
\v 19 Guajo taotao juyongyo gui tano: chamo naaatog y tinagomo sija guiya guajo.
\v 20 Y antijo mayamag pot y minalagoña ni y guaja gui juisiomo sija todo y tiempo.
\v 21 Unlalatde y sobetbio sija ni y manmatdito, ni y manabag gui tinagomo sija.
\v 22 Nafañuja guiya guajo y minamajlao, yan y dinespresia; sa jagasja juadaje y testimoniomo.
\v 23 Y prinsipe sija locue manmatachong yan manguecuentos contra guajo: lao y tentagomo jajajasoja y laymo sija.
\v 24 Y testimoniomo y minagofjo sija yan y taotaojo na pápagat sija.
\v 25 <b>DALETH</b> Y antijo mafachet yan y petbos: nalâlâyo jaftaemano y sinanganmo.
\v 26 Jusangan claro y jinanaojo sija, ya unopeyo: fanagüeyo ni y laymo sija.
\v 27 Natungoyo ni y chalan y finanagüemo sija; ayo nae jusangan y namanman y chechomo sija.
\v 28 Y antijo maderite sa macat; nametgotyo jaftaemano y sinanganmo.
\v 29 Nasuja guiya guajo y chalan mandacon; ya naeyo, pot y grasiasmo, y tinagomo.
\v 30 Jagasja juayeg y chalan y minagajet: y juisiomo jagasja jupolo gui menajo.
\v 31 Jusisigue y testimoniomo sija: O Jeova, chamo namamamajlaoyo.
\v 32 Bae jufalalagüe y chalan tinagomo sija, yanguin unnadangculo y corasonjo.
\v 33 <b>HE</b> Fanagüeyo, O Jeova, ni y chalan y laymo sija; ya juadaje asta y uttimo.
\v 34 Naeyo tiningo, ya bae juadaje y laymo: junggan bae juadaje contodo y corasonjo.
\v 35 Nafalofanyo gui chalan y tinagomo, sa ayoyo nae mamagof.
\v 36 Namangag guato y corasonjo gui testimoniomo, ya munga gui linatga.
\v 37 Bira y atadogco ni guinin manlilie banida; ya nalâtâyo gui jinanaomo sija.
\v 38 Nafitme y sinanganmo gui tentagomo, ni y deboto nu jago.
\v 39 Bira y minamajlaojo ni y janamaaañaoyo; sa y juisiomo sija manmauleg.
\v 40 Liija na minajalangyo ni y finanagüemo sija: nalâlâyo gui tininasmo.
\v 41 <b>VAU</b> Namamaela locue y minaasemo guiya guajo, O Jeova, asta y satbasionmo jaftaemano y sinanganmo.
\v 42 Ayo nae uguaja para juope y munamamamajlaoyo; sa juangocoyo ni y sinanganmo.
\v 43 Ya chamo todo chumuchule gui pachotto y sinangan y minagajetmo; sa jagasja junangga y juisiomo.
\v 44 Ayo nae juadaje y laymo todo y tiempo, para taejinecog yan taejinecog.
\v 45 Ya julibre jumanao; sa jagasja jualigao y finanagüemo sija.
\v 46 Ya bae jusangan locue y testimoniomo sija gui menan y ray sija, ya ti jumamajlao.
\v 47 Ya bae jumagofyo gui tinagomo sija, ni y juguaeya.
\v 48 Bae jujatsa julo locue y canaejo sija gui tinagomo sija, ni y juguaeya; ya bae jujaso y laymo sija.
\v 49 <b>ZAIN</b> Jaso y sinangan gui tentagomo, ni y unfatinasyo na junangga.
\v 50 Este munamamagofyo gui trinisteco; sa y sinanganmo jagasja munalâlâyo.
\v 51 Gogosmachatgüeyo ni y mansobetbio: lao trabia ti juabag guinin y laymo.
\v 52 Jagasja jujajaso y juisiomo sija ni y guinin ampmam na tiempo, O Jeova, ya jagasja juconseulan maesayo.
\v 53 Jaguotyo y maepe na binibo, sa pot y manaelaye ni y madingo y laymo.
\v 54 Y lay sija cantaco sija gui guima anae taotao tumanoyo.
\v 55 Jagasja jujajaso y naanmo, O Jeova qui puenge, ya juadadajeja y laymo.
\v 56 Este guajayo, sa juadaje y finanagüemo.
\v 57 <b>CHETH</b> Si Jeova y patteco guinin jusangan na juadaje y sinanganmo sija.
\v 58 Jugagao y finaboresemo contodo y corasonjo: magaease nu guajo jaftaemano y sinanganmo.
\v 59 Jujaso gui jinanaojo sija, ya jubira y adengjo guato gui testimoniomo sija.
\v 60 Inalululayo, ya ti sumagayo, para juadaje y tinagomo sija.
\v 61 Y cuetdas manaelaye jafunutyo; lao ti malefayo ni y laymo.
\v 62 Bae jucajulo gui tatalopuenge, ya junaejao grasias, sa pot y tinas na juisiomo.
\v 63 Guajo gachong ayo sija y manmaañao nu jago, yan ayo sija y umadadaje y finanagüemo.
\v 64 Y tano, O Jeova, bula ni y minaasemo: fanagüeyo ni y laymo sija.
\v 65 <b>TETH</b> Mauleg finatinasmo ni y tentagomo, O Jeova, jaftaemano y sinanganmo.
\v 66 Fanagüeyo mauleg na juisio yan tiningo: sa jagasja jujonggue y tinagomo.
\v 67 Antes di jutriste, umabagyo; lao pago juadaje y sinanganmo.
\v 68 Jago maulegjao, ya unfatinas mauleg; fanagüeyo ni y laymo sija.
\v 69 Y sobetbio jafatinas un dinague contra guajo: bae juadadajeja y finanagüemo sija contodo y corasonjo.
\v 70 Y corasonñija, manmantica calang sebo: lao jumagofyo ni y laymo.
\v 71 Mauleg para guajo, na guinin ninatristeyo; para jueyag y laymo sija.
\v 72 Y lay y pachotmo, maulegña para guajo, qui ni mit na oro yan salape.
\v 73 <b>JOD</b> Y canaemo sija fumatinasyo yan fumajechurayo; naeyo tiningo, para jueyag y tinagomo sija.
\v 74 Ayo sija y manmaañao nu jago ujalieyo ya ufanmagof; sa jagasja junangga y sinanganmo.
\v 75 O Jeova, jutungoja na y juisiomo tunas, yan pot y minagajetmo na unnatristeyo.
\v 76 Polo jutayuyutjao ya y minauleg y minaasemo unamagofyo, jaftaemano y sinanganmo gui tentagomo.
\v 77 Polo ya ufato guiya guajo y cariñoso na minaasemo sija, para ulâlâyo; sa y tinagomo y minagofjo.
\v 78 Polo ya manmamajlao y mansobetbio; sa manapodong yo nu y dinague: lao jujajasoja y finanagüe sija.
\v 79 Polo ya umabira iyaguajo ayo sija y manmaañao nu jago, yan sija ujatungo y testimonio sija.
\v 80 Polo ya fitme y corasonjo gui laymo, ya chajo mamamajlao.
\v 81 <b>CAPH</b> Y antijo lalango pot y satbasionmo, lao junananggaja y sinanganmo.
\v 82 Y atadogco ninalachae pot y sinanganmo mientras ileleco: Ngaean nae unconsuelayo.
\v 83 Sa jumuyongyo calang y boteya gui jalom aso; lao trabia ti malelefayo ni y laymo sija.
\v 84 Cuanto sija y jaanen y tentagomo? Asta ngaean nae unjusga ayo sija y pumetsisigueyo?
\v 85 Y mansobetbio manmanguadog joyo para guajo, ni y ti taegüije laymo.
\v 86 Todo y tinagomo sija manunas: ayudayo sa sija mapetsisigueyo ni y dinague.
\v 87 Canaja malalachaeyo gui jilo y tano; lao ti judingo y finanagüemo sija.
\v 88 Nalâlâyo pot y cariñoso na güinaeyamo, ayo nae juadaje y testimonion pachotmo.
\v 89 <b>LAMED</b> O Jeova, para taejinecog y sinanganmo fitme gui langet.
\v 90 Y minagajetmo gagaegue asta todo y generasion sija; jago plumanta y tano ya sumaga.
\v 91 Sija jasisigueja asta pago na jaane jaftaemano y otdenmo; sa todos sija tentagomo.
\v 92 Yaguin ti jagas janamagofyo y laymo, jagas malingo ni y trinisteco.
\v 93 Ti jumalefa ni y finanagüemo sija para taejinecog: sa pot sija na unnalâlâyo.
\v 94 Guajo iyomoyo, satbayo; sa jualiligao y finanagüemo sija.
\v 95 Y manaelaye manananggayo para umayulang; lao jugueguesjasoja y testimoniomo sija.
\v 96 Guinin julie y uttimon y todo quinabales; ya y tinagomo gosfeda.
\v 97 <b>MEM</b> O jafa muna juguaeyo y tinagomo! esteja jinasosoco todot dia.
\v 98 Y tinagomo janafanungoñayo qui enemigujo sija; sa sija siempre infanjajameja.
\v 99 Megaeña tiningojo qui todo y maestronomo sija: sa y testimoniomo sija, y jinasojo.
\v 100 Manungoñayo qui y manbijo; sa juadadaje y finanagüemo sija.
\v 101 Junapara y adengjo guato gui todo chalan tinaelaye, para juadaje y sinangan.
\v 102 Ti jubirayo gui juisiomo: sa jagasja unfanagüeyo.
\v 103 Na minames y sinanganmo ni y chinaguijo, junggan mamesña qui y miet para y pachotto.
\v 104 Guinin y finanagüemo sija nae mañuleyo tiningo: enaomina juchatlie todo y chalan mandacon.
\v 105 <b>NUN</b> Y sinanganmo y candet para y adengjo, yan manana gui chalanjo.
\v 106 Manjulayo ya junafitme na juadaje y tinas na juisiomo sija.
\v 107 Gospiniteyo; nalâlâyo, O Jeova, jaftaemano y sinanganmo.
\v 108 O Jeova, jutatayuyut jao: chajlao y libren y inefresen pachotto sija, ya fanagüeyo ni y juisiomo.
\v 109 Antijo siempre gaegue güi canaejo; lao ti malelefayo ni y laymo.
\v 110 Y manaelaye maplantayeyo laso; lao ti sumujayo gui finanagüemo.
\v 111 Juchule erensiaco para siempre y testimoniomo sija; sa sija y minagof y corasonjo.
\v 112 Jumangag y corasonjo para jucumple y laymo sija; para taejinecog asta y uttimo.
\v 113 <b>SAMECH</b> Juchatlie y mangaejinaso dobble: lao y tinagomo juguaeya.
\v 114 Jago y fanatogco na lugat yan y patangjo: junanangga, y sinanganmo.
\v 115 Fañuja guiya guajo jamyo ni y chumogüe manaelaye: para juadadaje y tinago Yuusso.
\v 116 Mantieneyo jaftaemano y sinanganmo, para julâlâ: ya chamoyo na mamamajlao ni y ninanggaco.
\v 117 Mantieneyo ya juseguro: ya jurespeta y tinagomo sija siempre.
\v 118 Unpolo pot taya todo ayo sija y manaba gui laymo: sa y finababañija taebale.
\v 119 Unnafañuja todo ayo sija y manaelaye gui tano calang basula: enao mina juguaeya y testimoniomo sija.
\v 120 Y catneco lalaolao pot y maañaoña nu jago: ya maañaoyo ni y juisiomo sija.
\v 121 <b>AIN</b> Jufatinas juisio yan tininas: chamoyo dumidingo gui minafañatsagayo.
\v 122 Jago unaseguro y tentagomo para mauleg; chamo pumópolo y sobetbio na unachatsagayo.
\v 123 y atadogco yafae pot y satbasionmo, yan pot y tinas na sinanganmo.
\v 124 Fatinas gui tentagomo jaftaemano y minaasemo, yan fanagüeyo ni y laymo sija.
\v 125 Guajo tentagomoyo; naeyo tiningo, ya jutungo y tinagomo sija.
\v 126 Esta tiempo para si Jeova ufachocho: na sija manataebale y laymo.
\v 127 Enao mina juguaeya y tinagomo sija, mas qui y oro, junggan, mas qui y fino na oro.
\v 128 Enao mina junaguaelaye todo y finanagüemo sa tunas pot todo güinaja: ya juchatlie y cada chalan dacon.
\v 129 <b>PE</b> Y tinagomo sija mannámanman: enao mina maninadadaje ni y antijo.
\v 130 Y binaban y sinanganmo numae manana: jananae tinagoña y manaetiningo.
\v 131 Juguefbaba y pachotto, ya sumuspirosyo: sa majalangyo ni y tinagomo sija.
\v 132 Birajao guiya guajo, y unmaase nu guajo, taegüije y costumbremo ni unfatinas ni ayo sija ni gumaeya y naanmo.
\v 133 Naregla y pinecatto ni y sinanganmo: ya chamo na fangagae ninasiña y jafa na isao guiya guajo.
\v 134 Nalibreyo gui chiniguet y taotao, ayo nae juadaje y finanagüemo.
\v 135 Nafanina y matamo gui jilo y tentagomo; ya unfanagüeyo ni y laymo.
\v 136 Janom sadog manmalalago papa gui atadogco sija sa sija ti maadaje y tinagomo.
\v 137 <b>TZADE</b> Tunasjao, O Jeova, yan tunas y juisiomo sija.
\v 138 Jagasja untago y testimoniomo sija gui tininas, yan minagajetja.
\v 139 Y inigojo jalachaeyo, sa y contrariujo sija manmalefa ni y sinanganmo sija.
\v 140 Y sinanganmo sengasgas: enao mina jaguaeya y tentagomo.
\v 141 Diquiqueyo, ya madespresiayo, lao ti malelefayo ni y finanagüemo sija.
\v 142 Y tininasmo taejinecog na tininas ya y tinagomo minagajet.
\v 143 Chinatsaga yan pinite sumodayo: lao y tinagomo sija minagofjo.
\v 144 Y testimoniomo sija manunas para taejinecog: naeyo tiningo ya julâlâ.
\v 145 <b>KOPH</b> Umaagangyo contodo y corasonjo; opeyo, O Jeova; bae juadaje y laymo sija.
\v 146 Jagasja juagangjao; satbayo, ya juadaje y testimoniomo sija.
\v 147 Taftafñayo qui y egaan ya umagangyo: junangga guiya jago.
\v 148 Y atadogco taftaña qui y bumela gui puenge para jujajasoja y sinanganmo.
\v 149 Jungog y inagangjo jaftaemano y minauleg güinaeyamo: O Jeova, nalâlâyo, jaftaemano y juisiomo.
\v 150 Manjijot ayo sija y tumatitiye y tinaelaye: sija mañago gui tinagomo.
\v 151 Jago jijot jao, O Jeova; yan todo y tinagomo sija minagajet.
\v 152 Pot guinin ampmam na tiempo jutungo y testimoniomo sija, ni y unplanta sija para siempre.
\v 153 <b>RESH</b> Jaso y trinisteco, ya nalibreyo; sa ti malefayo ni y laymo.
\v 154 Plaitea y causaco, ya nalibreyo ni apasmo: nalâlâyo jaftaemano y sinanganmo.
\v 155 Chago y satbasion gui manaelaye, sa ti maaliligao y laymo sija.
\v 156 Dangculo y cariñoso na minaasemo, O Jeova, nalâlâyo jaftaemano y juisiomo sija.
\v 157 Megae pumetsisigueyo yan contrariujo; lao ti sumususujayo gui testimoniomo sija.
\v 158 Julie y fumatinas dinague, ya tristeyo, sa ti maadaje y sinanganmo.
\v 159 Jaso jafa muna juguaeya y finanagüemo sija: nalâlâyo, O Jeova, jaftaemano y munamauleg güinaeyamo.
\v 160 Y resumen sinanganmo minagajet; ya cada uno tunas na juisiomo sija gagaegue para taejinecog.
\v 161 <b>SHIN</b> Y prinsipe sija mapetsisigueyo sin causa: lao y corasonjo maaañaoja ni y sinanganmo.
\v 162 Jumagofyo ni y sinanganmo, taegüije y manmañoda dangculo na inamot.
\v 163 Jugoschatlie ya juingin y dinague; lao y laymo juguaeya.
\v 164 Siete maje gui un jaane jualabajao, sa pot y tinas na juisiomo.
\v 165 Dangculo na pas guaja para ayo sija y gumaeya y laymo, ya taya lugatñija para ufanmatompo.
\v 166 O Jeova, jagasja junangga y satbasionmo, ya esta juchogüe y tinagomo sija.
\v 167 Y antijo esta jaadaje y tinagomo sija: ya sija mangosyajo.
\v 168 Esta juadaje y finanagüemo sija yan y testimoniomo sija; sa todo y jinanaojo mangaegue gui menamo.
\v 169 <b>TAU</b> Polo ya y inagangjo ufato jijot gui menamo, O Jeova: naeyo tiningojo jaftaemano y sinanganmo.
\v 170 Polo y tinayuyutto ya ufato gui menamo: nalibreyo jaftaemano y sinanganmo.
\v 171 Polo y labiosso ya umasangan alabansa sija; sa unfanagüeyo ni y laymo sija.
\v 172 Polo ya y jilajo ucanta y sinanganmo: sa todo y tinagomo manunas.
\v 173 Polo ya ulisto y canaemo para uinayudayo; sa y tinagomo jagasja juayeg.
\v 174 Jagasja majalangyo ni y satbasionmo, O Jeova: ya y laymo minagofjo.
\v 175 Palo ya ulâlâ y antijo, ya ualabajao: polo ya juisiomo sija uinayudayo.
\v 176 Juabagyo, parejo yan y malingo na quinilo: aligao y tentagomo; sa ti malelefayo ni y tiningomo sija.

\c 120
\p
\v 1 <b>Y Cantan Quinajulo.</b> JUAGANG si Jeova gui anae chatsagayo, ya jaopeyo.
\v 2 Nalibre y antijo, O Jeova, gui mandacon na labios, yan y mafáfababa na jula.
\v 3 Jafa unmannae jao, pat jafa mas unmafatinas guiya jago y dacon: na jula?
\v 4 Y cadidug y flechan y matatnga, yan y pinigan gago.
\v 5 Ae ae guajo, ni taotao tumanoyo guiya Meseg, ya sumagayo gui tiendan Kedar.
\v 6 Y antijo sumaga apmam, yan ayo y chumatlie y pas.
\v 7 Guajo para pas, lao, anae cumuentosyo, sija para guera.

\c 121
\p
\v 1 <b>Y Cantan Quinajulo.</b> JUJATSA julo y atadogco gui sabana: guinin mamano mague y umayuyudayo?
\v 2 Y umayuyudayo guinin as Jeova, ni y fumatinas y langet yan y tano.
\v 3 Ti upolo y adengmo na umanacalamten: ayo y umadadajejao ti umatujog.
\v 4 Estagüe, y umadadaje Israel ti umatujog ni ti umaego.
\v 5 Si Jeova y umadadajejao: si Jeova nujongmo gui agapa na canaemo.
\v 6 Y atdao ti unninasague gui jaane, ni y pilan gui puenge.
\v 7 Si Jeova uninadaje gui todo tinaelaye: güiya uadaje y antimo.
\v 8 Si Jeova uninadaje yan jumujuyongjao yan jumajalomjao, desde pago na tiempo yan para taejinecog.

\c 122
\p
\v 1 <b>Y Cantan Quinajulo.</b> MAGOFYO anae ilegñija nu guajo, nije tafanmalag y guima Jeova.
\v 2 Y adengta ufanojgue gui jalom y trangcamo, O Jerusalem.
\v 3 Jerusalem, mafatinas jago calang y siuda ni y mafatinas mafnot:
\v 4 Sa ayo nae mangajulo y tribosija, magajet na y tribon y Jeova, pot y testimonio guiya Israel, para ujanae grasias y naan Jeova.
\v 5 Sa ayonae mapolo y trono sija para ufanmanjusga, y trono sija gui guima David.
\v 6 Fanmanayuyut para upas iyon Jerusalem: sa mumegae ayo sija y gumaeyajao.
\v 7 Pas ugaegue gui jalom y quelatmo, yan guinefsaga gui jalom palasyomo.
\v 8 Pot causan y mañelujo yan y mangachongjo, jualog pago: Pas ugaegue gui sanjalommo.
\v 9 Pot causan guma Jeova Yuusso nae jualigao y minaulegmo.

\c 123
\p
\v 1 <b>Y Cantan Quinajulo.</b> YYAJAGO nae jujatsa y atadogco, O jago ni y matatachong gui langet sija.
\v 2 Estagüe, parejo yan y atadog tentago sija ni y jaaatan y canae y amuñija, yan y atadog sija y palaoan jaaatan y canae y amafia; parejoja y atadogmame jaaatan locue si Jeova Yuusmame, asta qui ugaemaase nu jame.
\v 3 Gaease nu jame, O Jeova, gaease nu jame: sa guesmanbulajam ni y iningen.
\v 4 Y antita senbula ni y binitlean ayo sija y taepinite, yan y denespresian y mansobetbio.

\c 124
\p
\v 1 <b>Y Cantan Quinajulo; iyon David.</b> YANGUIN si Jeova ti guinin estaba gui bandata, pago Israel ualog;
\v 2 Yanguin si Jeova ti guinin estaba gui bandata, anae y taotao sija mangajulo contra jita:
\v 3 Ayo nae japañotjit lalâlâ, yanguin mangosbubu contra jita.
\v 4 Ayo nae janafanmachuchudajit y janom, yan y diquique na sadog malofan gui jilo y antita:
\v 5 Ayo nae y mansobetbio na janom manmalofan gui jilo y antita.
\v 6 Dichoso si Jeova, sa ti mannae nu jita para güinaja y nifenñija.
\v 7 Y antijo umescapa taegüije y pajaro yan umescapa güe gui lason y tiradot: magtos y laso, ya manescapajam.
\v 8 Y naan Jeova umayuyudajam, ni y fumatinas y langet yan y tano.

\c 125
\p
\v 1 <b>Y Cantan Quinajulo.</b> TODO ayo y umangogoco sija gui as Jeova ufanaegüije y egso Sion, ni y ti siña manacalamten, ya usaga para taejinecog.
\v 2 Taemanoja y egso sija gui oriyan Jerusalem, taegüijeja si Jeova gui oriyan y taotaoña sija, desde pago para taejinecog.
\v 3 Sa y baran y manaelaye ti usaga gui jilo y fottuna y manunas; sa noseaja ujajuto mona canaeñija y manunas gui tinaelaye.
\v 4 Fatinas mauleg güije sija gui manmauleg, O Jeova, yan ayo sija y manunas corasonñija.
\v 5 Lao ayo sija y bumira sija ya malag y echong na chalanñija, si Yuus ufaninesgaejon yan ayo sija y manmamatitinas tinaelaye. Pas ugaegue guiya Israel.

\c 126
\p
\v 1 <b>Y Cantan Quinajulo.</b> ANAE jabira talo si Jeova y quinautiba iyon Sion, manparejojit yan ayo sija y manmangüife.
\v 2 Ayonae y pachotto bula chinaleg, ya y jilata canta: ya ayonae ujaalog gui entalo y nasion sija: si Jeova jafatinas dangculo na güinaja para sija.
\v 3 Si Jeova jafatinas dangculo na güinaja para jita; enaomina tafanmagof.
\v 4 Bira talo y quinautibanmame, O Jeova, taegüije y sadog gui sumanjaya.
\v 5 Ayo sija y manmananom yan lago: ufanmangoco yan minagof.
\v 6 Achogja jumajanao mona ya tuma tanges, mañuñule bonito na semiya; ufato talo yan y minagofña, jachuchuleja y manojon quinecoña.

\c 127
\p
\v 1 <b>Y Cantan Quinajulo; iyon Salomon.</b> YANGUIN ti si Jeova y jumatsa y guima, taebale y finatinasñija y manmachocho: yanguin ti si Jeova y umadaje y siuda, y guatdia magmamataja lao taebale.
\v 2 Taebale y uncajulo taftaf, ya undescansa atrasao, ya uncano y pan pinite: sa jananaeja ni y güinaeyaña y mamaego.
\v 3 Estagüe, y famaguon erensian Jeova: ya yi tinegcha y tiyan, apasiña.
\v 4 Jaftaemanoja y flecha gui canae y matatnga na taotao; taegüijeja locue y famaguon y manpatgon.
\v 5 Magof y taotao yanguin bula y questat y flechaña nu sija: ti ufanmamajlao, lao ufanguentos yan y enemigo sija gui trangca.

\c 128
\p
\v 1 <b>Y Cantan Quinajulo.</b> DICHOSO ayo y maañao as Jeova; ni y mamomocat, gui chalanña sija.
\v 2 Sa uncano y finachocho y canaemo: siempre unmagof yan umauleg para jago.
\v 3 Y asaguamo utaegüije y trongcon ubas ni y bula tinegcha gui jalom guimamo: y famaguonmo manparejo yan y tinanom olibo gui oriyan y lamasamo.
\v 4 Estagüe, taegüijeja y bendisionña ni y maañao as Jeova.
\v 5 Si Jeova ubinendisejao gui Sion; ya unlie y minauleg guiya Jerusalem todo y jaanin y linâlâmo.
\v 6 Magajet na unlie y famaguon y famaguonmo. Pas ugaegue guiya Israel.

\c 129
\p
\v 1 <b>Y Cantan Quinajulo.</b> MEGAE na tiempo nae manapiniteyo desde y pinatgonjo: polo ya ualog Israel pago:
\v 2 Megae na tiempo nae manapiniteyo desde y pinatgonjo: lao trabia ti mangana ni y ninasiñañija contra guajo.
\v 3 Y manmanalado jaalado gui jilo y tatalojo: janafananaco y sutcoñija.
\v 4 Si Jeova tunaegüe: güiya umutut y cuetdas y manaelaye.
\v 5 Polo ya ufanmamajlao todo ayo y bumira sija tate, todo sija y chumatlie Sion.
\v 6 Polo ya ufantaegüije y chaguan gui jilo guma, ni y anglo antes di udoco:
\v 7 Ya chaña y manuutut chaguan munabubula y canaeña, ni y pechonña y manmanonojo.
\v 8 Ni ujaalog ayo sija y manmalolofan, Y bendision Jeova usaga gui jilomo; jame bumendise jao pot y naan Jeova.

\c 130
\p
\v 1 <b>Y Cantan Quinajulo.</b> Y sumanjiyong y tinadong nae juagang jao, O Jeova.
\v 2 Jeova, ecungog y inagangjo: polo ya talangamo sija uegueng gui inagang y guinagaojo.
\v 3 Yanguin mojon unmatca y tinaelaye sija; Jeova, jaye utojgüe?
\v 4 Lao guaja inasie guiya jago, para unmamaañagüe.
\v 5 Junanangga si Jeova, y antijo mannanangga, ya y sinanganña junanangga.
\v 6 Y antijo jananangga si Jeova, mas qui y guatdia sija ni manmannanangga y egaan: magajet na mas qui y guatdia sija manmannananangga y egaan.
\v 7 O Israel nangga si Jeova; sa gui as Jeova guaja minaase, ya iya guiya nae megae na inalibre.
\v 8 Ya güiya unalibre Israel todo gui tinaelayeña.

\c 131
\p
\v 1 <b>Y Cantan Quinajulo; iyon David.</b> JEOVA, ti sobetbio y corasojo, ni ti taglajiyon y atadogco: ni comequegaechecho yo ni y dangculo na güinaja; ni mas ninámanman para guajo.
\v 2 Magajet na jufamatquilo yo yan junaquietoyo; taegüije y patgon yan ninasusu as nanaña: y antijo guiya guajo parejo yan y patgon ni y sumususu.
\v 3 O Israel nangga si Jeova, desde pago ya para taejinecog.

\c 132
\p
\v 1 <b>Y Cantan Quinajulo.</b> JEOVA jaso para si David, todo y trinisteña;
\v 2 Jaftaemano na manjula gui as Jeova yan japromete y Gaesisiña gui as Jacob;
\v 3 Magajet na ti jujalom gui tabetnaculon y guimajo, ni jufalag gui camajo:
\v 4 Ti junamatujog y atadogco; ni junamaego y lasas y atadogco,
\v 5 Asta qui jusodayo y lugat para si Jeova, y tabetnaculo para y Gaesisiña gui as Jacob.
\v 6 Estagüe na injingog masangangüe guiya Efrata ya inseda gui fangualuan qui jalomtano.
\v 7 Infanjalom gui tabetnaculuña: inadora gui menan y fañajangan adengña.
\v 8 Cajulo, O Jeova, gui lugat y descansomo: jago yan y atcan y minetgotmo.
\v 9 Polo y mamalemo sija ya ufanminagago ni y tininas: ya y mañantosmo sija ufanagang ni y minagof.
\v 10 Pot y naan y tentagomo as David, chamo bumibira y matan y pinalaemo.
\v 11 Si Jeova manjula minagajet gui as, David; ti ubira güe; y tinegcha y tataotaomo, juplanta gui jilo tronumo.
\v 12 Yaguin jaadaje y famaguonmo y tratujo, yan y testimoniojo ni y jufanagüe sija, asta y famaguonñija locue ufanmatachong gui tronumo para taejinecog.
\v 13 Sa si Jeova guinin jaayeg Sion; este jadesea para sagaña.
\v 14 Este y lugat y descansoco para taejinecog: este nae jusaga; sa este judesea.
\v 15 Bae jubendise dangculo y prebensionña: ya bae junafannajong y mamobleña ni y pan.
\v 16 Junafanminagago locue y mamaleña sija ni y satbasion: yan y mañantosña sija ufanagang managang ni y minagof.
\v 17 Ayonae junadoco y canggelon David: guinin jufamauleg y candit para y pinalaejo.
\v 18 Bae junafanminagago y enemiguña sija ni y minamajlao; lao y jiloña nae unamagas y coronaña.

\c 133
\p
\v 1 <b>Y Cantan Quinajulo; iyon David.</b> ESTAGÜE, jafa munamauleg, yan jafa munamagof y mañelo ufañaga mañisija gui unoja.
\v 2 Este parejo yan y mauleg na laña gui ilo, ni y mimilalag gui batbas, asta y batbas Aaron; ya jumajnanao papa asta y cueyon magaguña;
\v 3 Taegüije serenon Hermon, ni y mamopodong gui jilo ogso guiya Sion; sa ayo nae mañago si Jeova y bendision, güiya taejinecog na linâlâ.

\c 134
\p
\v 1 <b>Y Cantan Quinajulo.</b> ESTAGÜE, fanmanbendise as Jeova, todo jamyo ni y tentago Jeova, ni y manotojgue gui jalom y guima Jeova gui puenge.
\v 2 Jatsa julo y canaemiyo gui sinantos na sagayan, ya fanmanbendise jamyo as Jeova.
\v 3 Si Jeova ni y fumatinas y langet yan y tano, bumendise jao guiya Sion.

\c 135
\p
\v 1 FANMANALABA jamyo as Jeova. Fanmanalaba jamyo y naan Jeova: fanmanalaba güe, O jamyo, ni y tentago Jeova sija.
\v 2 Jamyo ni y manotojgue gui jalom guma Jeova, y jalom pateo y guimayuus.
\v 3 Fanmanalaba as Jeova; sa si Jeova mauleg güe: fanganta y alabansa sija ni y naanña; sa magof este.
\v 4 Sa si Jeova jaayeg si Jacob para güiya, ya Israel para y güinajañaja namaesa.
\v 5 Sa jutungo na si Jeova dangculo güe: ya y Señotta taquiloña qui todo y Yuus.
\v 6 Jafaja y malagoña si Jeova, esteja jafatinas, gui langet yan y tano, yan y tase, yan todo y manadong na lugat.
\v 7 Janafangajujulo y asgon sija guinin y uttimon y tano; janalalamlam para uuchan; janachinile y manglo gui güinajaña.
\v 8 Ni y janalamen y finenana na finañago guiya Egipto, todo y taotao yan y gâgâ.
\v 9 Ya manago señat sija yan mannamanman gui talo guiya jago, O Egipto: gui as Faraon yan todo y tentagoña.
\v 10 Ya janalamen y mandangculo na nasion, yan japuno y manmatatñga na ray sija.
\v 11 Si Sehón ray y Amorreo yan si Og ray Basán, yan todo y raeno sija guiya Cananea:
\v 12 Ya mannae para erensia ni y tanoñija: para erensian y taotao na guiya Israel.
\v 13 Y naanmo O Jeova, gagaegue para taejinecog; y majasomo, O Jeova, para todo y generasion sija.
\v 14 Sa si Jeova ujusga y taotaoña, ya ugaease ni y tentagoña sija.
\v 15 Y idolos y nasion sija, salape yan oro, y checho y canae y taotao sija.
\v 16 Guaja pachotñija, lao ti manguecuentos: guaja atadogñija, lao ti manmanlilie;
\v 17 Guaja talangañija; lao ti manmanjujungog; ni uguaja jinagong gui pachotñija.
\v 18 Ayo sija y fumatinas estesija ujafanparejoja yan sija: magajet na cada uno ni y umangoco sija ni ayosija.
\v 19 O guma Israel, bendise si Jeova: O guma Aaron, bendise si Jeova.
\v 20 O guma Levi, bendise si Jeova: jamyo ni y manmaañao as Jeova, bendise si Jeova.
\v 21 Bendito si Jeova guinin Sion ni y sumaga guiya Jerusalem. Fanmanalaba jamyo as Jeova.

\c 136
\p
\v 1 O nae si Jeova grasias; sa güiya mauleg: sa y minaaseña gagaegue para taejinecog.
\v 2 O nae grasias y Yuus y yuus sija: sa y minaaseña gagaegue para taejinecog.
\v 3 O nae grasias y Señot y señot sija: sa y minaaseña gagaegue para taejinecog.
\v 4 Para ayo y güiyaja namaesa fumatinas y dangculo namanman: sa y minaaseña gagaegue para taejinecog.
\v 5 Para güiya ni y pot y tiningo jafatinas y langet: sa y minaaseña gagaegue para taejinecog.
\v 6 Para güiya ni y jajuto y tano gui jilo janom sija: sa y minaaseña gagaegue para taejinecog.
\v 7 Para guiya ni y jafatinas y mandangculo na candet sija: sa y minaaseña gagaegue para taejinecog.
\v 8 Y atdao para ufangobietna gui jaane: sa y minaaseña gagaegue para taejinecog.
\v 9 Y pilan yan y pution sija para ufanmangobietna gui puenge: sa y minaaseña gagaegue para taejinecog.
\v 10 Para güiya ni y munalamen Egipto gui finenana na finañagoñija: sa y minaaseña gagaegue para taejinecog.
\v 11 Ya jacone juyong Israel gui entaloñija: sa y minaaseña gagaegue para taejinecog.
\v 12 Yan y metgot na jataf canae yan y canae na majala: sa y minaaseña gagaegue para taejinecog.
\v 13 Para güiya ni y japatten dos y Tasen Agaga: sa y minaaseña gagaegue para taejinecog.
\v 14 Ya janafalofan Israel gui entaloña: sa y minaaseña gagaegue para taejinecog.
\v 15 Ya jayute si Faraon yan todo y sendaluña sija gui Tasen Agaga: sa y minaaseña gagaegue para taejinecog.
\v 16 Para güiya ni y jaosgaejon y taotaoña y inanaco y desierto: sa y minaaseña gagaegue para taejinecog.
\v 17 Para güiya ni y janalamen y mandangculo na ray sija: sa y minaaseña gagaegue para taejinecog.
\v 18 Yan japuno y mangaeninasiña sija na ray: sa y minaaseña gagaegue para taejinecog.
\v 19 Si Sehón ray y Amorreo: sa y minaaseña gagaegue para taejinecog.
\v 20 Yan si Og ray Basán: sa y minaaseña gagaegue para taejinecog.
\v 21 Ya mannae erensia ni y tanoñija: sa y minaaseña gagaegue para taejinecog.
\v 22 Magajet na para erensian y tentagoña guiya Israel: sa y minaaseña gagaegue para taejinecog.
\v 23 Ni y jajasojit gui managpapata: sa y minaaseña gagaegue para taejinecog.
\v 24 Ya janalibrejit gui coutrariuta: sa y minaaseña gagaegue para taejinecog.
\v 25 Ni y mannae nengcano para todo y catne: sa y minaaseña gagaegue para taejinecog.
\v 26 O nae grasias y Yuus y langet: sa y minaaseña gagaegue para taejinecog.

\c 137
\p
\v 1 Y oriyan y sadog Babilonia nae infanmatachong, magajet na manangesjit yanguin injaso Sion.
\v 2 Incana y atpanmame gui trongcon sauses gui entaloña güije.
\v 3 Sa güije ayo sija y cumonejit, jatagojit na tafanganta: ya ayo sija y lumachaejit, jatagojit na tafanmagof, ilegñija: Cantayejit uno ni y cantan Sion.
\v 4 Jaftaemano incanta y cantan Jeova gui ti tanomame?
\v 5 Yanguin malefayo nu jago, O Jerusalem! polo ya umalefa y agapa na canaejo ni y tiningoña.
\v 6 Yanguin ti jujaso jao, polo ya unacheton y jilajo gui paladatto; yanguin ti juguaeyajao, Jerusalem, mas qui y prinsipat na minagofjo.
\v 7 Jaso O Jeova contra y famaguon Edom gui jaanin Jerusalem; ni ilegñija: Funas, funas asta y simientoña.
\v 8 O jagan Babilonia ni y para unmayulang; umagof ayo y para uninapase taegüije ni y unsetbejam.
\v 9 Umagof ayo, y uquenene na uyinite y famaguonmo contra y acho.

\c 138
\p
\v 1 <b>Y Salmon David.</b> BAE junae jao grasias contodo y corasonjo: gui menan yuus sija, jucantaye jao ni y alabansa sija.
\v 2 Jufanadora para y santos na templomo, ya junae y naanmo grasias pot y cariñoso na güinaeyamo, yan pot y minagajetmo: sa unnadangculo y sinanganmo mas qui y naanmo.
\v 3 Y jaane anae juagang, jago umopeyo, ya unanimayo, ni y minetgot y antijo.
\v 4 Todo y ray gui tano unmannae jao grasias, O Jeova, sa jagasja majungog y sinangan y pachotmo.
\v 5 Magajet na ufanganta ni y chalan Jeova; sa dangculo y minalag Jeova.
\v 6 Masquesea taquilo si Jeova, lao jarespetaja y managpapa: lao y sobetbio jatungoja desde y chago.
\v 7 Masquesea mamocatyo gui entalo y chinatsaga, unnalâlâyo: unestira mona y canaemo contra y binibun y enimigujo sija, ya y agapa na canaemo usatbayo.
\v 8 Si Jeova unacabales y gaegue guiya guajo: y minaasemo, O Jeova, gagaegue para taejinecog: chamo dumidingo y checo y canaemo.

\c 139
\p
\v 1 <b>Y Salmon David.</b> O Jeova, guinin unrejistrayo, ya guinin untungoyo.
\v 2 Untutungoja y finatachongjo yan y quinajulojo; untutungoja y jinasoco desde y chagogo.
\v 3 Unlilicue y finaposo yan y fanasonjo, ya untutungo todo y chalanjo.
\v 4 Sa taya ni un sinangan gui jilajo: jao, estagüe, na untungoja todo, O Jeova.
\v 5 Unoriyayeyo gui menajo, yan y tateco: yan unpolo y canaemo gui jilojo.
\v 6 Gosnámanman este na tiningo para guajo; gostaquilo, ti siña jucomprende.
\v 7 Manoyo guato taegüe y espiritumo? pat manoyo jufalagüe taegüe yo gui menamo?
\v 8 Yaguin cumajuloyo gui langet gaegueja jao güije; yanguin jujuto y camajo guiya sasalaguan, gaegueja jao locue güije.
\v 9 Yanguin juchule y papan y egaan, ya jusaga gui uttimon y tase;
\v 10 Asta ayo gaegueja y canaemo na jaosgagaejonyo, ya y agapa na canaemo umantieneyo.
\v 11 Yanguin jualog: Magajet na utampeyo y jemjom: asta y puenge uinayo.
\v 12 Asta y jemjom ti uninatogüe: lao y puenge ufanina taegüije y jaane: y jemjom yan y mananana manparejoja para jago.
\v 13 <i>Jago tumungo yo,</i> sa jago magas y sumanjalomjo; guinin untampeyo gui jalom tiyan nanajo.
\v 14 Junae jao grasias: sa gosnamaañao yan gosnamanman y mafatinasso: mannamanman y chechomo; ya y antijo jagostungo este.
\v 15 Y tataotaojo ti umatog guiya jago, anae mafatinasyo gui secreto; ya matufog yo ni namanman, gui mas tagpapa na lugat gui tano.
\v 16 Y atadogmo lumie y tataotaojo ya ti cabales: ya y lebblomo nae manmatugue todo y pedason tataotaojo, ya taya ufatta.
\v 17 Jafa muna guaguan y jinasomo guiya guajo, O Yuus! Jafa muna megae sumaña!
\v 18 Yanguin jutufong sija, manmegaeña y numeroña qui y inae: yanguin magmatayo, gaeguejayo trabia guiya jago.
\v 19 Seguro na unpuno y taelaye, O Yuus: enaomina mañuja guiya guajo y manmejga na taotao sija.
\v 20 Sa manguentos taelaye contra jago, ya y enimigumo sija machule y naanmo pot taya.
\v 21 Ada ti juchatlie ayo sija, O Jeova, y chumatlie jao? yan ada ti unatristeyo pot ayo sija y mangajulo contra jago?
\v 22 Juchatlie sija ni y cabales na chinatlie: jutufong sija pot y enemigujo.
\v 23 Rejistrayo O Yuus, ya untungo y corasonjo: chagueyo ya untungo y jinasoco sija.
\v 24 Ya unlie cao guaja taelaye gui sumanjalomjo, ya unchachalaneyo gui chalan taejinecog.

\c 140
\p
\v 1 <b>Y Salmon David.</b> NALIBREYO O Jeova gui taelaye na taotao: adajeyo gui fette na taotao:
\v 2 Ni y manmanjaso taelaye gui corasonñija: cada jaane mandaña para y guera.
\v 3 Janafanmalagtos y jilañija taegüije y serpiente; binenon y culebbla guaja gui jalom y labiosñija. Sila.
\v 4 Adajeyo O Jeova, gui canae y taelaye; adajeyo gui fette na taotao: ni y manmadetetmina para unasuja y pinecatto.
\v 5 Y sobetbio sija janaatog y laso yan y cuetdas para guajo: matiende y lagua gui oriyan chalan; manmanplanta ocodo para guajo. Sila.
\v 6 Ilegco as Jeova: Jago y Yuusso: ecungog y inagang y tinayuyutto, O Jeova.
\v 7 O Yuus, Jeova, ni y minetgot y satbasionjo, jago tumampe y ilujo gui jaanin y guera.
\v 8 Chamo numanae y taelaye ni y dineseaña, O Jeova; chamo umayuyuda y taelaye jinasoña; na noseaja unafannaquilo maesa sija. Sila.
\v 9 Ya y ilun ayo sija y umoriyayeyo, polo ya utinampe sija ni y taelayen labiosñija.
\v 10 Polo ya ufamodog y pinigan guafe gui jiloñija: polo ya ufanmayute sija guato gui jalom guafe; y jalom y tadong na joyo ya chañija fangajujulo talo.
\v 11 Ti ufitme gui tano y cumuecuentos ni y taelaye: y tinaelaye jaaliligao y taelaye na taotao para uninaatlibes güe.
\v 12 Jutungo na si Jeova umantiene y causan y manpinite, yan y tininas y pebble.
\v 13 Magajet na umanae grasia y naanmo, ni y manunas: y manunas ufañaga gui menamo.

\c 141
\p
\v 1 <b>Y Salmon David.</b> JEOVA jagasja juaagangjao; chadig para iya guajo: ecungog y inagangjo, yanguin juagang jao.
\v 2 Polo y tinayuyutto ya umaplanta gui menamo taegüije y insensio; ya y jinatsaco julo ni y canaejo utaegüije y inefresen pupuenge.
\v 3 Polo y guatdia O Jeova gui menan pachotjo; adaje y pettan y labiosso.
\v 4 Chamo nafalag y tataelaye na güinaja y corasonjo, ya ufatinas y taelaye na chocho yan ayo sija na taotao y chumogüe tinaelaye: ya chamo na jucanoyo ni y mannge na nañija.
\v 5 Polo y tininas ya unalamenyo, este y minauleg; ya ureprendeyo, ya utaegüije y laña gui jilo y ilujo: chamo na ilujo urechasa: sa asta anae manaelaye sija, y tinayuyutto ugagaegueja.
\v 6 Manmayute papa y juesñija gui anae acho na lugat; ya ujajungog y sinanganjo sija, sa manmames.
\v 7 Y telangmame manmachalapon gui pachot y naftan; taegüije anae un taotao jaalado ya japuta y tano.
\v 8 Lao y atadogco, mangaegue guiya jago, O Yuus Jeova: iya jago nae gagaegueja y inangococo: chamo dumidingo y antijo namaesa.
\v 9 Adajeyo gui laso ni y maplanta para guajo, yan y ecodon y chumagüe y taelaye.
\v 10 Polo ya ufamodong y manaelaye gui jalom y laguañija, mientras umescacapayo.

\c 142
\p
\v 1 <b>Cantan David anae Gagaegue gue gui Liyang; un Tinayuyut.</b> JUAGANG si Jeova gui inagangjo; gui inagangjo si Jeova nae jutayuyut.
\v 2 Jubasia y quejaco gui menaña, jufanue gui menaña ni y chinatsagaco.
\v 3 Yanguin y espiritujo lalango gui sumanjalomjo, untungoja y finaposso. Y chalan gui anae mamocatyo, manaatog y laso para guajo.
\v 4 Atan y agapa na canaejo ya lie; lao taya ni un taotao tumungoyo: y guine güeco esta malingo; taya ni un taotao umadaje y antijo.
\v 5 Juagang jao O Jeova; ilegco: Jago guinegüeco yan y patteco gui tano y manlalâlâ.
\v 6 Atituye y inagangjo; sa sen lumalagpapayo; nalibreyo gui pumetsisigueyo, sa manmetgotña qui guajo.
\v 7 Najuyong y antijo gui calaboso, ya junae grasias y naanmo: ujaoriyayeyo y manunas; sa unfatinas pot guajo gosmegae.

\c 143
\p
\v 1 <b>Y Salmon David.</b> JUNGOG y tinayuyutto, O Jeova; ecungog y guinagaojo sija: opeyo pot y minagajetmo yan y tininasmo.
\v 2 Ya chamo jumajalom gui juisio yan y tentagomo: sa taya taotao lalâlâ umajustifica gui menamo.
\v 3 Sa y enimigo guinin japetsigue y antijo; guinin jasaulag papa gui jilo oda y jaanijo: janasagayo gui anae jomjom na lugat sija, taegüije sija y guinin apmam na manmatae.
\v 4 Enaomina y espiritujo, lalango gui sumanjalomjo: y corasonjo gui sumanjalomjo triste.
\v 5 Jujaso sija y apmam na jaane; jujaso todo y chechomo; jujajaso y checho y canaemo.
\v 6 Jujuto mona y canaejo guiya jago: y antijo majo nu jago, taegüije y anglo na tano. Sila.
\v 7 Jungogyo enseguidas, O Jeova: sa malayo y antijo: chamo na naaatog y matamo guiya guajo; sa noseaja juparejo yan ayo sija y mannunog gui jalom joyo.
\v 8 Na jungogyo ni y cariñoso na güinaeyamo gui egaan; sa jagoja nae juangocoyo: natungoyo ni y chalan anae para jufamocat; sa jujatsa julo y antijo guiya jago.
\v 9 Nalibreyo, O Jeova, gui enemigujo sija: jufalagüe jao, ya unnaatogyo.
\v 10 Fanagüeyo ya jufatinas y minalagomo: sa jago y Yuusso: y espiritumo mauleg; osgaejonyo gui tano y manunas.
\v 11 Nalâlâyo, O Jeova, pot y naanmo: pot y tininasmo, chule y antijo gui chinatsaga.
\v 12 Yan pot y cariñoso na güinaeyamo utut y enemigujo sija, ya unyulang todo sija y munapinite y antijo: sa guajo tentagomo.

\c 144
\p
\v 1 <b>Y Salmon David.</b> BENDITO si Yuus y achojo, ni y jafanagüe y canaejo para uguera, yan y calalotjo para umumo.
\v 2 Y minaaseco yan y guimegüeco y iyoco tore na taquilo, yan y munalibreyo; y patangjo, yan y anae juangocoyo; ni y pumolo y taotaojo gui papajo.
\v 3 Jeova, jafa y taotao na unatituye y tiningoña? pat y lajin taotao na uncuecuenta güe?
\v 4 Y taotao parejoja yan y jinaja; y jaaniña parejoja yan y anineng ni y malofan.
\v 5 Natalagpapa, y langetmo, O Yuus, ya tunogjao papa: pacha y egso sija ya ufanaso.
\v 6 Fanyute ni y lamlam ya ufanchinalapon sija: nafanogcha y flechamo, ya ufaninestotba sija.
\v 7 Estira y canaemo guinin jilo; rescatayo yan nalibreyo gui manadan janom, gui canae y manaotao juyong.
\v 8 Ni y pachotñija manguecuentos banida, ya y agapa na canaeñija, y dacon na canae agapa.
\v 9 Jucantaye jao ni y nuebo na canta, O Yuus: y guitala, ni y dies cuetdasña nae jucantaye jao ni y alabansa sija.
\v 10 Güiya ayo y mannae satbasion gui ray sija: ni janalibre si David ni y tentagoña gui gosnalamen na espada.
\v 11 Rescatayo ya nalibreyo gui canae y manaotao juyong, ni y pachotñija manguecuentos banida, ya y agapa na canaeñija y dacon na canae agapa.
\v 12 Ya y famaguonmame lalaje ufantaegüije y tinanom yanguin mandoco ya mangajulo gui pinatgonñija; ya y jaganmame ufantaegüije y mapopolo gui punta na acho, ni y malabla taegüije y palasyo.
\v 13 Ya y lanchonmame bula, mannae todo clasen güinaja: ya gamame quinilo ufanmañago mit yan dies mit gui fangualuanmame.
\v 14 Ya y gamame nobiyo sija ufanmangotga mauleg; ya chañija rumorompe jalom ni juyong, ya taya inagang pot pinite gui cayenmame.
\v 15 Mandichoso ayo sija na taotao y manguaja ni este: Junggan, mandichoso ayo sija na taotao ni y Yuusñija si Jeova.

\c 145
\p
\v 1 <b>Y Salmon Alabansa; iyon David.</b> JUNADANGCULO jao Yuusso, O Ray; jubendise y naanmo para taejinecog yan taejinecog.
\v 2 Cada jaane jubendise jao; ya bae jualaba y naanmo para taejinecog yan taejinecog.
\v 3 Dangculo si Jeova, ya sumendangculo para umaalaba; ya y dinangculoña ti comprediyon.
\v 4 Un generasion ualaba y chechomo gui otro generasion, yan ujadeclara y matatnga na finatinasmo sija.
\v 5 Jujajaso ni y minalag na minagas y inenramo, yan y mannamanman y chechomo.
\v 6 Ya y taotao sija ujasangan y ninasiñan y namaañao na finatinasmo sija; ya guajo bae judeclara y dinangculomo.
\v 7 Ujasangan y majason dinangculon y minaulegmo, ya ufanganta ni y tininasmo.
\v 8 Si Jeova, cariñosogüe, yan bula minaase; ñateng para ulalalo, ya dangculo minaaseña.
\v 9 Si Jeova mauleg para todo: ya y cariñoso na minaaseña gui jilo todo y chechoña.
\v 10 Todo y chechomo uninalaba jao, O Jeova; ya y mañantosmo unmabendise jao.
\v 11 Ujasangan y minalag y raenomo, yan ufanguentos ni y ninasiñamo.
\v 12 Para ujanamatungo y matatnga na finatinasña sija gui lalajen taotao, yan y minalag y minagasña gui raenoña.
\v 13 Y raenomo, taejinecog na raeno, ya y gobietnomo gagaegueja para todo y generasion.
\v 14 Si Jeova mumantiene todo ayo sija y mamodong, yan jajatsa todo ayo y manetecon.
\v 15 Todo y atadog sija numanangga jao; ya jago numae sija nañija gui mauleg na tiempo.
\v 16 Unbaba y canaemo, ya unnafannajong todo y minalago y manlâlâlâ na güinaja.
\v 17 Si Jeova tunas güe gui todo y chalanña; ya cariñoso gui todo y chechoña.
\v 18 Si Jeova jijot gui todo ayo sija y umaagang gue; gui todo ayo y umaagang güe ni y minagajet.
\v 19 Güiya unafanbula y minalago ayo sija y manmaañao nu güiya: ujungog locue y inagangñija, ya usatba sija.
\v 20 Si Jeova jaadadaje todo ayo sija y gumaeya güe: lao todo y manaelaye uyulang.
\v 21 Y pachotto usangan y tinina as Jeova: ya polo todo y catne, ya utinina y santos na naanña, para taejinecog yan taejinecog.

\c 146
\p
\v 1 FANMANALABA jamyo as Jeova. O antijo, alaba si Jeova.
\v 2 Mientras lalâlâyo, bae jualaba si Jeova: jucantaye alabansa sija gui Yuusso mientras guajayo sustansiaco.
\v 3 Chamo pumopolo y inangocomo gui prinsipe sija, ni y lajin taotao, gui anae taya inayuda.
\v 4 Y jinagongña jumanao, ya güiya tumalo guato gui edaña: ayoja na jaane malingo y jinasoña.
\v 5 Magof ayo y uguaja ni y Yuus Jacob para innayuda güe, ni y inangocoña gaegue gui as Jeova Yuusña:
\v 6 Ni y jafatinas y langet yan y tano, yan y tase, yan todo y mangaegue gui sumanjalomñija, ni y jaadaje y minagajet para taejinecog.
\v 7 Ni y jafatitinas juisio gui manmachiguet; ni y jananae nengcano y manñalang: si Jeova japupula y manmaprereso:
\v 8 Si Jeova bumababa y atadogñija y bachet: si Jeova jumajatsa ayo sija y manetecon; si Jeova jaguaeguaeya y manunas.
\v 9 Si Jeova jaadadaje y taotao juyong sija; jamantietiene y taya tatañija yan y manbiuda; lao y chalan y tinaelaye, janaopop.
\v 10 Si Jeova ufangobietna para taejinecog; y Yuusmo, O Sion, para todo y generasion. Fanmanalaba jamyo as Jeova.

\c 147
\p
\v 1 FANMANALABA jamyo as Jeova: sa mauleg na utacantaye alabansa sija gui Yuusta; sa magof este; ya y alabansa respetao.
\v 2 Si Jeova jumajatsa Jerusalem: ja fandadaña y manmayute juyong guiya Israel.
\v 3 Janafanjomlo y manmayulang na corason, ya jabee y chetnotñija.
\v 4 Jasangan y numeron y pution sija; jafanaan todo sija ni y naanñija.
\v 5 Dangculo y Yuusta, yan matatnga gui ninasiña; tiningoña taeuttimo.
\v 6 Si Jeova jumajatsa y manmanso: ya jachule papa y manaelaye gui jilo oda.
\v 7 Cantaye si Jeova ni y finatinas grasias; cantaye alabansa sija gui atpa, para y Yuusta.
\v 8 Ni y jatatampe y langet ni y mapagages, ya jalilisto y ichan para y tano, ya janafandodoco y chaguan gui jilo ogso sija.
\v 9 Güiya numannae y gâgâ sija nañija, yan y fumaguon y aga sija ni y manaagang.
\v 10 Güiya ti ninamamagof ni y ninasiñan y cabayo: ni ti ninamamagof güe ni y adeng y taotao.
\v 11 Si Jeova ninamamagof güe ni y manmaañao nu güiya, ni y umangoco sija gui minaaseña.
\v 12 Alaba si Jeova, O Jerusalem; alaba si Yuusmo, O Sion.
\v 13 Sa janafanfitme y rejas y trangcamo: jabendise y famaguonmo gui sumanjalommo.
\v 14 Jafatinas pas gui jalom uttimomo, ya ninabula jao ni y guesmauleg na trigo.
\v 15 Janajanao y tinagoña gui jilo tano: y sinanganña malalago goschadig.
\v 16 Mannae niebe calang pulo: jachalapon y manengjeng na sereno calang apo.
\v 17 Jayute y aesña calang andesmorona sija: jaye siña tumojgue gui menan y manengjengña?
\v 18 Janajanao y sinanganña, ya jadirite: janafanguaefe y mangloña, ya y janom sija manmilalag.
\v 19 Jafanue si Jacob ni y sinanganña, ya y layña sija yan y juisioña sija y Israel.
\v 20 Ti jafatinas taegüine gui un nasion: ya y juisioña, sija ti manmatungo sija. Fanmanalaba jamyo as Jeova.

\c 148
\p
\v 1 FANMANALABA jamyo as Jeova. Fanmanalaba jamyo as Jeova desde y langet: Fanmalaba nu güiya guiya jululo.
\v 2 Fanmanalaba jamyo nu güiya, todo y angjetña: fanmanalaba jamyo nu güiya todo y inetnon sendaluña.
\v 3 Fanmanalaba jamyo nu güiya, atdao an pulan: fanmanalaba jamyo nu güiya todo y pution ni y maniina.
\v 4 Fanmanalaba jamyo nu güiya, langet sija y langet sija, yan y janom sija ni y mangaegue gui jilo y langet.
\v 5 Polo sija ya ujaalaba y naan Jeova: sa manago, ya sija manfatinas.
\v 6 Güiya guinin plumanta sija locue para taejinecog yan taejinecog: jafatinas y tinago na tu ufalofan.
\v 7 Fanmanalaba jamyo as Jeova desde y tano, jamyo ni y mandadao gui tinadong tase, yan todo y manadong.
\v 8 Y guafe yan graniso; niebe yan asgon: manglo pagyo ni y cumumple y sinanganña:
\v 9 Ogso sija yan todo y sabana; manmanogcha na trongcon jayo yan todo y sedrosija;
\v 10 Gâgâ yan todo y guaca; mangucunanas na gâgâ, yan y mangugupo na pajaro.
\v 11 Ray sija y tano yan todo y taotao sija. Prinsipe sija, yan todo y jues y tano:
\v 12 Y manfamaguon na lalaje, yan famalaoan: y manamco na taotao, yan famaguon:
\v 13 Polo sija ya ujaalaba y naan Jeova: sa y naanñaja guefmanataquilo: y minalagña gui jilo tano yan y langet.
\v 14 Jagasja jajatsa julo locue y canggelon taotaoña; y tininan todo y mañantosña sija; magajet na sija y famaguon Israel, y taotao sija ni y manjijot guiya güiya. Fanmanalaba jamyo as Jeova.

\c 149
\p
\v 1 FANMANALABA jamyo as Jeova. Cantaye si Jeova ni y nuebo na canta, ya y tininaña gui inetnon y mañantos.
\v 2 Polo Israel ya umagof ni y fumatinas güe: polo y famaguon Sion ya ufanmagof ni y Rayñija.
\v 3 Polo sija ya ujaalaba y naaña ni y dansa: ya umacantaye güe gui atpa yan pandireta.
\v 4 Sa si Jeova janamagof güe gui taotaoña: güiya janagatbo y manmanso ni y satbasion.
\v 5 Polo y mañantos y ufanmagof gui minalag; polo ya ufanganta pot y minagof gui jilo y camañija.
\v 6 Polo y taquilo na alabansa gui as Yuus ya ugaegue gui pachotñija, yan y espada ni y malagtos dos banda gui canaeñija;
\v 7 Para ujafatinas y inemog gui nasion sija, yan y castigo gui taotao sija;
\v 8 Para ujagode y rayñija, ni y cadena sija; yan y manmagasñija ni y goden lulug.
\v 9 Para ujafatinas gui jiloñija y matugue na juisio: este na inenra para todo y mañantosña. Fanmanalaba jamyo as Jeova.

\c 150
\p
\v 1 FANMANALABA jamyo as Jeova. Alaba si Yuus gui sinantos na sagaña: alaba gue gui feneda y ninasiñaña.
\v 2 Alaba güe ni y matatnga na finatinasña sija: alaba güe jaftaemanoja y minagas dinangculoña.
\v 3 Alaba güe ni y sonidon y trompeta: alaba güe ni y guitala yan y atpa.
\v 4 Alaba güe ni y pandireta, yan y dansa: alaba güe ni y gaecuetdas na dandan yan y flauta.
\v 5 Alaba güe ni y agang na batingting: alaba güe ni gosagang na sonidon batingting.
\v 6 Polo todo y güinaja ni y mangaejinagong ya ujaalaba si Jeova. Fanmanalaba jamyo as Jeova.
