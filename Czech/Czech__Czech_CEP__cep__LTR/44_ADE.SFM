\id ADE
\ide UTF-8
\sts 1
\h [Additions to Esther]


\c 1
\p
\v 1 Na počátku bylo Slovo, to Slovo bylo u Boha, to Slovo byl Bůh.
\v 2 To bylo na počátku u Boha.
\v 3 Všechno povstalo skrze ně a bez něho nepovstalo nic, co jest.
\v 4 V něm byl život a život byl světlo lidí.
\v 5 To světlo ve tmě svítí a tma je nepohltila.
\v 6 Od Boha byl poslán člověk, jménem Jan.
\v 7 Ten přišel proto, aby vydal svědectví o tom světle, aby všichni uvěřili skrze něho.
\v 8 Jan sám nebyl tím světlem, ale přišel, aby o tom světle vydal svědectví.
\v 9 Bylo tu pravé světlo, které osvěcuje každého člověka; to přicházelo do světa.
\v 10 Na světě byl, svět skrze něj povstal, ale svět ho nepoznal.
\v 11 Přišel do svého vlastního, ale jeho vlastní ho nepřijali.
\v 12 Těm pak, kteří ho přijali a věří v jeho jméno, dal moc stát se Božími dětmi.
\v 13 Ti se nenarodili, jen jako se rodí lidé, jako děti pozemských otců, nýbrž se narodili z Boha.
\v 14 A Slovo se stalo tělem a přebývalo mezi námi. Spatřili jsme jeho slávu, slávu, jakou má od Otce jednorozený Syn, plný milosti a pravdy.
\v 15 Jan o něm vydal svědectví a volal: "To je ten, o němž jsem řekl: Přichází za mnou, ale je větší, protože tu byl dříve než já."
\v 16 Z jeho plnosti jsme byli obdarováni my všichni milostí za milostí.
\v 17 Neboť Zákon byl dán skrze Mojžíše, milost a pravda se stala skrze Ježíše Krista.
\v 18 Boha nikdy nikdo neviděl; jednorozený Syn, který je v náruči Otcově, nám o něm řekl.
\v 19 Toto je svědectví Janovo, když k němu Židé z Jeruzaléma poslali kněze a levity, aby se ho otázali: "Kdo jsi?"
\v 20 Nic nepopřel a otevřeně vyznal: "Já nejsem Mesiáš."
\v 21 Znovu se ho zeptali: "Jak to tedy je? Jsi Eliáš?" Řekl: "Nejsem." "Jsi ten Prorok?" Odpověděl: "Ne."
\v 22 Řekli mu tedy: "Kdo jsi? Ať můžeme přinést odpověď těm, kdo nás poslali. Za koho se sám pokládáš?"
\v 23 Řekl: "Jsem hlas volajícího na poušti: Urovnejte cestu Páně - jak řekl prorok Izaiáš."
\v 24 Ti vyslaní byli z řad farizeů.
\v 25 Otázali se ho: "Proč tedy křtíš, když nejsi ani Mesiáš ani Eliáš ani ten Prorok?"
\v 26 Jan jim odpověděl: "Já křtím vodou. Uprostřed vás stojí, koho vy neznáte -
\v 27 ten, který přichází za mnou; jemu nejsem hoden ani rozvázat řemínek u jeho obuvi."
\v 28 To se stalo v Betanii, na druhém břehu Jordánu, kde Jan křtil.
\v 29 Druhého dne spatřil Jan Ježíše, jak jde k němu, a řekl: "Hle, beránek Boží, který snímá hřích světa.
\v 30 To je ten, o němž jsem řekl: Za mnou přichází někdo větší, neboť byl dříve, než já.
\v 31 Já jsem nevěděl, kdo to je, ale přišel jsem křtít vodou proto, aby ho poznal Izrael."
\v 32 Jan vydal svědectví: "Spatřil jsem, jak Duch sestoupil jako holubice z nebe a zůstal na něm.
\v 33 A já jsem stále nevěděl, kdo to je, ale ten, který mě poslal křtít vodou, mi řekl: 'Na koho spatříš sestupovat Ducha a zůstávat na něm, to je ten, který křtí Duchem svatým.'
\v 34 Já jsem to viděl a dosvědčuji, že toto je Syn Boží."
\v 35 Druhého dne tam byl opět Jan s dvěma ze svých učedníků.
\v 36 Spatřil Ježíše, jak jde okolo, a řekl: "Hle, beránek Boží."
\v 37 Ti dva učedníci slyšeli, co řekl, a šli za Ježíšem.
\v 38 Když se Ježíš obrátil a uviděl, že jdou za ním, otázal se jich: "Co chcete?" Řekli mu: "Rabi (což přeloženo znamená: Mistře), kde bydlíš?"
\v 39 Odpověděl jim: "Pojďte a uvidíte!" Šli tedy, viděli, kde bydlí, a zůstali ten den u něho. Bylo kolem čtyř hodin odpoledne.
\v 40 Jeden z těchto dvou, kteří slyšeli, co Jan řekl, a Ježíše následovali, byl Ondřej, bratr Šimona Petra.
\v 41 Vyhledal nejprve svého bratra Šimona a řekl mu: "Nalezl jsem Mesiáše (což je v překladu: Kristus)."
\v 42 Přivedl ho k Ježíšovi. Ježíš na něj pohleděl a řekl: "Ty jsi Šimon, syn Janův; budeš se jmenovat Kéfas (což se překládá: Petr)."
\v 43 Druhého dne se Ježíš rozhodl vydat na cestu do Galileje. Vyhledal Filipa a řekl mu: "Následuj mě!"
\v 44 Filip byl z Betsaidy, města Ondřejova a Petrova;
\v 45 Filip zase vyhledal Natanaela a řekl mu: "Nalezli jsme toho, o němž psal Mojžíš v Zákoně i proroci, Ježíše, syna Josefova z Nazareta."
\v 46 Natanael mu namítl: "Z Nazareta? Co odtamtud může vzejít dobrého?" Filip mu odpoví: "Pojď a přesvědč se!"
\v 47 Ježíš spatřil Natanaela, jak k němu přichází a řekl o něm: "Hle, pravý Izraelita, v němž není lsti."
\v 48 Řekl mu Natanael: "Odkud mě znáš?" Ježíš mu odpověděl: "Dříve, než tě Filip zavolal, viděl jsem tě pod fíkem."
\v 49 "Mistře", řekl mu Natanael, "ty jsi Syn Boží, ty jsi král Izraele."
\v 50 Ježíš mu odpověděl: "Ty věříš proto, že jsem ti řekl: 'Viděl jsem tě pod fíkem?' Uvidíš věci daleko větší."
\v 51 A dodal: "Amen, amen, pravím vám, uzříte nebesa otevřená a anděly Boží vystupovat a sestupovat na Syna člověka."

\c 2
\p
\v 1 Třetího dne byla svatba v Káně Galilejské. Byla tam Ježíšova matka;
\v 2 na svatbu byl pozván také Ježíš a jeho učedníci.
\v 3 Když se nedostávalo vína, řekla Ježíšovi jeho matka: "Už nemají víno."
\v 4 Ježíš jí řekl: "Co to ode mne žádáš! Ještě nepřišla má hodina."
\v 5 Matka řekla služebníkům: "Udělejte, cokoli vám nařídí."
\v 6 Bylo tam šest kamenných nádob, určených k židovskému očišťování, každá na dvě až tři vědra.
\v 7 Ježíš řekl služebníkům: "Naplňte ty nádoby vodou!" I naplnili je až po okraj.
\v 8 Pak jim přikázal: "Teď z nich naberte a doneste správci hostiny!" Učinili tak.
\v 9 Jakmile správce hostiny ochutnal vodu proměněnou ve víno - nevěděl, odkud je, ale služebníci, kteří vodu nabírali, to věděli - zavolal si ženicha
\v 10 a řekl mu: "Každý člověk podává nejprve dobré víno, a teprve když už se hosté napijí, víno horší. Ty jsi však uchoval dobré víno až pro tuto chvíli."
\v 11 Tak učinil Ježíš v Káně Galilejské počátek svých znamení a zjevil svou slávu. A jeho učedníci v něho uvěřili.
\v 12 Potom odešel Ježíš, jeho matka, bratři i učedníci do Kafarnaum a zůstali tam několik dní.
\v 13 Byly blízko židovské velikonoce a Ježíš se vydal na cestu do Jeruzaléma.
\v 14 V chrámu našel prodavače dobytka, ovcí a holubů i penězoměnce, jak sedí za stoly.
\v 15 Udělal si z provazů bič a všechny z chrámu vyhnal, i s ovcemi a dobytkem, směnárníkům rozházel mince, stoly zpřevracel
\v 16 a prodavačům holubů poručil: "Pryč s tím odtud! Nedělejte z domu mého Otce tržiště!"
\v 17 Jeho učedníci si vzpomněli, že je psáno: 'Horlivost pro tvůj dům mne stráví.'
\v 18 Židé mu řekli: "Jakým znamením nám prokážeš, že to smíš činit?"
\v 19 Ježíš jim odpověděl: "Zbořte tento chrám a ve třech dnech jej postavím."
\v 20 Tu řekli Židé: "Čtyřicet šest let byl tento chrám budován, a ty jej chceš postavit ve třech dnech?"
\v 21 On však mluvil o chrámu svého těla.
\v 22 Když byl pak vzkříšen z mrtvých, rozpomenuli se jeho učedníci, že to říkal, a uvěřili Písmu i slovu, které Ježíš pověděl.
\v 23 Když byl v Jeruzalémě o velikonočních svátcích, mnozí uvěřili v jeho jméno, protože viděli znamení, která činil.
\v 24 Ježíš jim však nesvěřoval, kdo je, poněvadž všechny lidi znal;
\v 25 nepotřeboval, aby mu někdo o něm říkal svůj soud. Sám dobře věděl, co je v člověku.

\c 3
\p
\v 1 Mezi farizeji byl člověk jménem Nikodém, člen židovské rady.
\v 2 Ten přišel k Ježíšovi v noci a řekl mu: "Mistře, víme, že jsi učitel, který přišel od Boha. Neboť nikdo nemůže činit ta znamení, která činíš ty, není-li Bůh s ním."
\v 3 Ježíš mu odpověděl: "Amen, amen, pravím tobě, nenarodí-li se kdo znovu, nemůže spatřit království Boží."
\v 4 Nikodém mu řekl: "Jak se může člověk narodit, když už je starý? Nemůže přece vstoupit do těla své matky a podruhé se narodit."
\v 5 Ježíš odpověděl: "Amen, amen, pravím tobě, nenarodí-li se kdo z vody a z Ducha, nemůže vejít do království Božího.
\v 6 Co se narodilo z těla, je tělo, co se narodilo z Ducha, je duch.
\v 7 Nediv se, že jsem ti řekl: Musíte se narodit znovu.
\v 8 Vítr vane kam chce, jeho zvuk slyšíš, ale nevíš, odkud přichází a kam směřuje. Tak je to s každým, kdo se narodil z Ducha."
\v 9 Nikodém se ho otázal: "Jak se to může stát?"
\v 10 Ježíš mu řekl: "Ty jsi učitel Izraele, a tohle nevíš?
\v 11 Amen, amen, pravím tobě, že mluvíme o tom, co známe, a svědčíme o tom, co jsme viděli, ale vy naše svědectví nepřijímáte.
\v 12 Jestliže nevěříte, když jsem vám mluvil o pozemských věcech, jak uvěříte, budu-li mluvit o nebeských?
\v 13 Nikdo nevstoupil na nebesa, leč ten, který sestoupil z nebes, Syn člověka.
\v 14 Jako Mojžíš vyvýšil hada na poušti, tak musí být vyvýšen Syn člověka,
\v 15 aby každý, kdo v něho věří, měl život věčný.
\v 16 Neboť Bůh tak miloval svět, že dal svého jediného Syna, aby žádný, kdo v něho věří, nezahynul, ale měl život věčný.
\v 17 Vždyť Bůh neposlal svého Syna na svět, aby soudil, ale aby skrze něj byl svět spasen.
\v 18 Kdo v něho věří, není souzen. Kdo nevěří, je již odsouzen, neboť neuvěřil ve jméno jednorozeného Syna Božího.
\v 19 Soud pak je v tom, že světlo přišlo na svět, ale lidé si zamilovali více tmu než světlo, protože jejich skutky byly zlé.
\v 20 Neboť každý, kdo dělá něco špatného, nenávidí světlo a nepřichází k světlu, aby jeho skutky nevyšly najevo.
\v 21 Kdo však činí pravdu, přichází ke světlu, aby se ukázalo, že jeho skutky jsou vykonány v Bohu."
\v 22 Potom Ježíš odešel se svými učedníky do judské země; tam s nimi pobýval a křtil.
\v 23 Také Jan křtil v Ainon, blízko Salim, protože tam byl dostatek vody; lidé přicházeli a dávali se křtít.
\v 24 To bylo ještě před Janovým uvězněním.
\v 25 Mezi učedníky Janovými a Židy došlo ke sporu o očišťování.
\v 26 Přišli k Janovi a řekli mu: "Mistře, ten který byl s tebou na druhém břehu Jordánu, o němž jsi vydal dobré svědectví, nyní sám křtí a všichni chodí k němu."
\v 27 Jan odpověděl: "Člověk si nic nemůže přisvojit, není-li mu to dáno z nebe.
\v 28 Vy sami jste svědkové, že jsem řekl: Já nejsem Mesiáš, ale jsem vyslán jako jeho předchůdce.
\v 29 Ženich je ten, kdo má nevěstu. Ženichův přítel, který u něho stojí a čeká na jeho rozkaz, upřímně se raduje, když uslyší ženichův hlas. A tak je má radost dovršena.
\v 30 On musí růst, já však se menšit.
\v 31 Kdo přichází shůry, je nade všecky. Kdo pochází ze země, náleží zemi a mluví o pozemských věcech. Kdo přichází z nebe je nade všecky,
\v 32 svědčí o tom, co viděl a slyšel, ale jeho svědectví nikdo nepřijímá.
\v 33 Kdo však jeho svědectví přijal, potvrdil tím, že Bůh je pravdivý.
\v 34 Ten, koho poslal Bůh, mluví slova Boží, neboť Bůh udílí svého Ducha v plnosti.
\v 35 Otec miluje Syna a všecku moc dal do jeho rukou.
\v 36 Kdo věří v Syna, má život věčný. Kdo Syna odmítá, neuzří život, ale hněv Boží na něm zůstává."

\c 4
\p
\v 1 Když se Pán dověděl, že farizeové uslyšeli, jak on získává a křtí více učedníků než Jan -
\v 2 ač Ježíš sám nekřtil, nýbrž jeho učedníci -
\v 3 opustil Judsko a odešel opět do Galileje.
\v 4 Musel však projít Samařskem.
\v 5 Na té cestě přišel k samařskému městu jménem Sychar, v blízkosti pole, jež dal Jákob svému syny Josefovi;
\v 6 tam byla Jákobova studna. Ježíš, unaven cestou, usedl u té studny. Bylo kolem poledne.
\v 7 Tu přichází samařská žena, aby načerpala vody. Ježíš jí řekne: "Dej mi pít!" -
\v 8 Jeho učedníci odešli před tím do města, aby nakoupili něco k jídlu. -
\v 9 Samařská žena mu odpoví: "Jak ty jako Žid, můžeš chtít ode mne, Samařanky, abych ti dala napít?" Židé se totiž se Samařany nestýkají.
\v 10 Ježíš jí odpověděl: "Kdybys znala, co dává Bůh, a věděla, kdo ti říká, abys mu dala pít, požádala bys ty jeho, a on by ti dal vodu živou."
\v 11 Žena mu řekla: "Pane, ani vědro nemáš a studna je hluboká, kde tedy vezmeš tu živou vodu?
\v 12 Jsi snad větší než náš praotec Jákob, který nám tuto studnu dal? Sám z ní pil, stejně jako jeho synové i jeho stáda."
\v 13 Ježíš jí odpověděl: "Každý, kdo pije tuto vodu, bude mít opět žízeň
\v 14 Kdo by se však napil vody, kterou mu dám já, nebude žíznit navěky. Voda, kterou mu dám, stane se v něm pramenem, vyvěrajícím k životu věčnému."
\v 15 Ta žena mu řekla: "Pane, dej mi té vody, abych už nežíznila a nemusela už sem chodit pro vodu."
\v 16 Ježíš jí řekl: "Jdi, zavolej svého muže a přijď sem!"
\v 17 Žena mu řekla: "Nemám muže." Nato jí řekl Ježíš: "Správně jsi odpověděla, že nemáš muže.
\v 18 Vždyť jsi měla pět mužů, a ten, kterého máš nyní, není tvůj muž. To jsi řekla pravdu."
\v 19 Žena mu řekla: "Pane, vidím, že jsi prorok.
\v 20 Naši předkové uctívali Boha na této hoře, ale vy říkáte, že místo, na němž má být Bůh uctíván, je v Jeruzalémě!"
\v 21 Ježíš jí odpoví: "Věř mi, ženo, že přichází hodina, kdy nebudete ctít Otce ani na této hoře ani v Jeruzalémě.
\v 22 Vy uctíváte, co neznáte; my uctíváme, co známe, neboť spása je ze Židů.
\v 23 Ale přichází hodina, ano již je tu, kdy ti, kteří Boha opravdově ctí, budou ho uctívat v Duchu a v pravdě. A Otec si přeje, aby ho lidé takto ctili.
\v 24 Bůh je Duch a ti, kdo ho uctívají, mají tak činit v Duchu a v pravdě."
\v 25 Žena mu řekla: "Vím, že přichází Mesiáš, zvaný Kristus. Ten až přijde, oznámí nám všecko."
\v 26 Ježíš jí řekl: "Já jsem to - ten, který k tobě mluví."
\v 27 Vtom přišli jeho učedníci a divili se, že rozmlouvá s ženou. Nikdo však neřekl 'nač se ptáš' nebo 'proč s ní mluvíš?'
\v 28 Žena tam nechala svůj džbán a odešla do města a řekla lidem:
\v 29 "Pojďte se podívat na člověka, který mi řekl všecko co jsem dělala. Není to snad Mesiáš?"
\v 30 Vyšli tedy z města a šli k němu.
\v 31 Mezi tím ho prosili jeho učedníci: "Mistře, pojez něco!"
\v 32 On jim řekl: "Já mám k nasycení pokrm, který vy neznáte."
\v 33 Učedníci si mezi sebou říkali: "Přinesl mu snad někdo něco k jídlu?"
\v 34 Ježíš jim řekl: "Můj pokrm jest, abych činil vůli toho, který mě poslal, a dokonal jeho dílo.
\v 35 Neříkáte snad: Ještě čtyři měsíce a budou žně? Hle, pravím vám, pozvedněte zraky a pohleďte na pole, že již zbělela ke žni.
\v 36 Již přijímá odměnu ten, kdo žne, a shromažďuje úrodu k věčnému životu, aby se společně radovali rozsévač i žnec.
\v 37 Přitom je pravdivé rčení, že jeden rozsévá a druhý žne.
\v 38 Já jsem vás poslal, abyste žali tam, kde jste nepracovali. Jiní pracovali a vy v jejich práci pokračujete."
\v 39 Mnoho Samařanů z onoho města v něho uvěřilo pro slovo té ženy, která svědčila: "Všecko mi řekl, co jsem dělala."
\v 40 Když k němu ti Samařané přišli, prosili ho, aby u nich zůstal. I zůstal tam dva dny.
\v 41 A ještě mnohem víc jich uvěřilo pro jeho slovo.
\v 42 Oné ženě pak říkali: "Teď už věříme ne proto, cos nám o něm řekla; sami jsme ho slyšeli a víme, že toto je opravdu Spasitel světa."
\v 43 Po dvou dnech odešel Ježíš odtamtud do Galileje.
\v 44 Sám totiž dosvědčil, že prorok nemá vážnosti ve své vlasti.
\v 45 Když přišel do Galileje, Galilejští jej přijali, protože viděli všecko, co učinil v Jeruzalémě o svátcích, které tam také slavili.
\v 46 Přišel tedy opět do Kány Galilejské, kde před tím proměnil vodu ve víno. V Kafarnaum byl jeden královský služebník, jehož syn byl nemocen.
\v 47 Když uslyšel, že Ježíš přišel z Judska do Galileje, vydal se k němu a prosil ho, aby přišel a uzdravil jeho syna, který už byl blízek smrti.
\v 48 Ježíš mu odpověděl: "Neuvidíte-li zázraky a znamení, neuvěříte."
\v 49 Královský služebník mu řekl: "Pane, pojď, než mé dítě umře!"
\v 50 Ježíš mu odpověděl: "Vrať se domů, tvůj syn je živ!" Ten člověk uvěřil slovu, které mu Ježíš řekl, a šel.
\v 51 Ještě když byl na cestě, šli mu naproti jeho sluhové a oznámili mu: "Tvůj syn žije."
\v 52 Zeptal se jich, v kterou hodinu se mu začalo dařit lépe. Odpověděli mu: "Včera hodinu po poledni mu přestala horečka."
\v 53 Tu otec poznal, že to bylo právě v tu chvíli, kdy mu Ježíš řekl: "Tvůj syn je živ." A uvěřil on i všichni v jeho domě. -
\v 54 To druhé znamení učinil Ježíš opět v Galileji, kam přišel z Judska.

\c 5
\p
\v 1 Potom byly židovské svátky a Ježíš se vydal do Jeruzaléma.
\v 2 V Jeruzalémě je u Ovčí brány rybník, hebrejsky zvaný Bethesda, a u něho pět sloupořadí.
\v 3 V nich lehávalo množství nemocných, slepých, chromých a ochrnutých čekajících na pohyb vody.
\v 4 Neboť anděl Páně čas od času sestupoval do rybníka a vířil vodu; kdo první po tom zvíření vstoupil do vody, býval uzdraven, ať trpěl kteroukoli nemocí.
\v 5 Byl tam i jeden člověk, nemocný již třicet osm let.
\v 6 Když Ježíš spatřil, jak tam leží, a poznal, že je už dlouho nemocen, řekl mu: "Chceš být zdráv?"
\v 7 Nemocný mu odpověděl: "Pane, nemám nikoho, kdo by mě odnesl do rybníka, jakmile se voda rozvíří. Než se tam sám dostanu, jiný mě předejde."
\v 8 Ježíš mu řekl: "Vstaň, vezmi lože své a choď!"
\v 9 A hned byl ten člověk uzdraven; vzal své lože a chodil. Toho dne však byla sobota.
\v 10 Židé řekli tomu uzdravenému: "Je sobota, a proto nesmíš nosit lože."
\v 11 Odpověděl jim: "Ten, který mě uzdravil, mi řekl: Vezmi své lože a choď!"
\v 12 Zeptali se ho: "Kdo byl ten člověk, který ti řekl: Vezmi je a choď?"
\v 13 Ale uzdravený nevěděl, kdo to je, neboť Ježíš se mu ztratil v zástupu, který tam byl.
\v 14 Později vyhledal Ježíš toho člověka v chrámě a řekl mu: "Hle, jsi zdráv. Už nehřeš, aby tě nepotkalo něco horšího!"
\v 15 Ten člověk šel a oznámil Židům, že je to Ježíš, kdo ho uzdravil.
\v 16 A proto Židé začali Ježíš pronásledovat, že takové věci dělal v sobotu.
\v 17 On však jim odpověděl: "Můj Otec pracuje bez přestání, proto i já pracuji."
\v 18 To bylo příčinou, že Židé ještě více usilovali Ježíše zabít, protože nejen znesvěcoval sobotu, ale dokonce nazýval Boha svým vlastním Otcem, a tak se mu stavěl na roveň.
\v 19 Ježíš jim řekl: "Amen, amen, pravím vám: Syn nemůže sám od sebe činit nic než to, co vidí činit Otce. Co činí Otec, stejně činí i jeho Syn.
\v 20 Vždyť Otec miluje Syna a ukazuje mu všecko, co sám činí; a ukáže mu ještě větší skutky, takže užasnete.
\v 21 Jako Otec mrtvé křísí a probouzí k životu, tak i Syn probouzí k životu, které chce.
\v 22 Otec nikoho nesoudí, ale všechen soud dal do rukou Synovi,
\v 23 aby všichni ctili Syna, jako ctí Otce. Kdo nemá v úctě Syna, nemá v úctě ani Otce, který ho poslal.
\v 24 Amen, amen, pravím vám, kdo slyší mé slovo a věří tomu, který mě poslal, má život věčný a neopodléhá soudu, ale přešel již ze smrti do života.
\v 25 Amen, amen, pravím vám, přichází hodina, ano, už je tu, kdy mrtví uslyší hlas Božího Syna, a kteří uslyší, budou žít.
\v 26 Neboť jako Otec má život sám v sobě, tak dal i Synovi, aby měl život sám v sobě.
\v 27 A dal mu moc konat soud, poněvadž je Syn člověka.
\v 28 Nedivte se tomu, neboť přichází hodina, kdy všichni v hrobech uslyší jeho hlas
\v 29 a vyjdou; ti, kdo činili dobré, vstanou k životu, a ti, kdo činili zlé, vstanou k odsouzení.
\v 30 Sám od sebe nemohu dělat nic; jak mi Bůh přikazuje, tak soudím, a můj soud je spravedlivý, neboť nehledám vůli svou, ale vůli toho, který mě poslal."
\v 31 "Svědčím-li sám o sobě, mé svědectví není pravé.
\v 32 Je však jiný, který o mě svědčí, a já vím, že svědectví, které o mě vydává, je pravé.
\v 33 Poslali jste k Janovi a on vydal svědectví pravdě.
\v 34 Já nepotřebuji svědectví od člověka - ale říkám to proto, abyste vy byli spaseni.
\v 35 Jan byl svíce hořící a zářící, a vy jste se chtěli na chvíli radovat v jeho světle.
\v 36 Svědectví, které mám já, je větší než Janovo: skutky, jež mi Otec svěřil, abych je vykonal. Tyto skutky, které činím, svědčí o tom, že mě Otec poslal.
\v 37 A sám Otec, který mě poslal, vydal o mě svědectví. Vy jste však nikdy neslyšeli jeho hlas ani jste nespatřili jeho tvář
\v 38 a jeho slovo je ve vás nezůstává, poněvadž nevěříte tomu, koho on poslal.
\v 39 Zkoumáte Písma a myslíte si, že v nich máte věčný život; a Písma svědčí o mně.
\v 40 Ale vy nechcete přijít ke mně, abyste měli život.
\v 41 Nečekám slávu od lidí.
\v 42 Ale o vás jsem se přesvědčil, že v sobě nemáte lásku k Bohu.
\v 43 Přišel jsem ve jménu svého Otce, ale nepřijímáte mne. Kdyby přišel někdo ve svém vlastním jménu, toho přijmete.
\v 44 Jak byste mohli uvěřit, když oslavujete sebe navzájem, ale slávu od samého Boha nehledáte!
\v 45 Nedomnívejte se, že já budu na vás u Otce žalovat; vaším žalobcem je Mojžíš, v něhož jste složili svou naději.
\v 46 Kdybyste opravdu věřili Mojžíšovi, věřili byste i mně, neboť on psal o mně.
\v 47 Nevěříte-li tomu, co on napsal, jak uvěříte mým slovům?"

\c 6
\p
\v 1 Potom odešel Ježíš na druhý břeh Tiberiadského jezera v Galileji.
\v 2 Šel za ním velký zástup, poněvadž viděli znamení, která činil na nemocných.
\v 3 Ježíš vystoupil na horu a tam se posadil se svými učedníky.
\v 4 Byly blízko židovské svátky velikonoční.
\v 5 Když se Ježíš rozhlédl a viděl, že k němu přichází četný zástup, řekl Filipovi: "Kde nakoupíme chleba, aby se všichni najedli?"
\v 6 To však řekl, aby ho zkoušel; sám totiž věděl, co chce učinit.
\v 7 Filip mu odpověděl: "Ani za dvě stě denárů chleba nepostačí, aby se na každého aspoň něco dostalo."
\v 8 Řekne mu jeden z učedníků, Ondřej, bratr Šimona Petra:
\v 9 "Je tu jeden chlapec, který má pět ječných chlebů a dvě ryby; ale co je to pro tolik lidí!"
\v 10 Ježíš řekl: "Ať se všichni posadí!" Na tom místě bylo mnoho trávy. Posadili se tedy, mužů bylo asi pět tisíc.
\v 11 Pak vzal Ježíš chleby, vzdal díky a rozdílel sedícím; stejně i ryby, kolik kdo chtěl.
\v 12 Když se nasytili, řekl svým učedníkům: "Seberte zbylé nalámané chleby, aby nic nepřišlo nazmar!"
\v 13 Sebrali je tedy a naplnili dvanáct košů nalámanými díly, které z těch pěti ječných chlebů po jídle zbyly.
\v 14 Když lidé viděli znamení, které Ježíš učinil, říkali: "Opravdu je to ten Prorok, který má přijít na svět!"
\v 15 Když Ježíš poznal, že chtějí přijít a zmocnit se ho, aby ho provolali králem, odešel opět na horu, zcela sám.
\v 16 Když nastal večer, sestoupili jeho učedníci k moři,
\v 17 vstoupili na loď a jeli na druhý břeh do Kafarnaum. Už se setmělo a Ježíš s nimi stále ještě nebyl.
\v 18 Moře se vzdouvalo mocným náporem větru.
\v 19 Když veslovali asi pětadvacet nebo třicet stadií, spatřili Ježíše, jak kráčí po moři a blíží se k lodi; zmocnil se jich strach.
\v 20 On jim však řekl: "Já to jsem, nebojte se!"
\v 21 Chtěli jej vzít na loď, a hned se loď ocitla u břehu, k němuž jeli.
\v 22 Zástup zůstal na protějším břehu moře. Druhého dne si uvědomili, že tam byl jen jeden člun a že Ježíš na něj nevstoupil společně se svými učedníky, ale že učedníci odjeli sami.
\v 23 Jiné čluny z Tiberiady však přistály nedaleko místa, kde jedli chléb, nad nímž Pán vzdal díky.
\v 24 Když tedy zástup shledal, že Ježíš ani jeho učedníci tam nejsou, vstoupili na ty čluny a jeli ho do Kafarnaum hledat.
\v 25 Když jej na druhém břehu moře nalezli, řekli mu: "Mistře, kdy ses sem dostal?"
\v 26 Ježíš jim odpověděl: "Amen, amen, pravím vám, hledáte mě ne proto, že jste viděli znamení, ale proto, že jste jedli chléb a nasytili jste se.
\v 27 Neusilujte o pomíjející pokrm, ale o pokrm zůstávající pro život věčný; ten vám dá Syn člověka, jemuž jeho Otec, Bůh, vtiskl svou pečeť."
\v 28 Řekli mu: "Jak máme jednat, abychom konali skutky Boží?"
\v 29 Ježíš jim odpověděl: "Toto je skutek, který žádá Bůh: abyste věřili v toho, koho on poslal."
\v 30 Řekli mu: "Jaké znamení učiníš, abychom je viděli a uvěřili ti? Co dokážeš?
\v 31 Naši otcové jedli na poušti manu, jak je psáno: 'Dal jim jíst chléb z nebe'."
\v 32 Ježíš jim řekl: "Amen, amen, pravím vám, chléb z nebe vám nedal Mojžíš; pravý chléb z nebe vám dává můj Otec.
\v 33 Neboť Boží chléb je ten, který sestupuje z nebe a dává život světu."
\v 34 Řekli mu: "Pane, dávej nám ten chléb stále!"
\v 35 Ježíš jim řekl: "Já jsem chléb života; kdo přichází ke mně, nikdy nebude hladovět, a kdo věří ve mně, nikdy nebude žíznit.
\v 36 Ale řekl jsem vám: Viděli jste mě, a přece nevěříte.
\v 37 Všichni, které mi Otec dává, přijdou ke mně; a kdo ke mně přijde, toho nevyženu ven,
\v 38 neboť jsem sestoupil z nebe, ne abych činil vůli svou, ale abych činil vůli toho, který mě poslal;
\v 39 a jeho vůle jest, abych neztratil nikoho z těch, které mi dal, ale vzkřísil je v poslední den.
\v 40 Neboť to je vůle mého Otce, aby každý, kdo vidí Syna a věří v něho, měl život věčný; a já jej vzkřísím v poslední den."
\v 41 Židé proti němu reptali, že řekl: 'Já jsem chléb, který sestoupil z nebe'.
\v 42 A říkali: "Což tohle není Ježíš, syn Josefův? Vždyť známe jeho otce i matku! Jak tedy může říkat: 'Sestoupil jsem z nebe'!"
\v 43 Ježíš jim odpověděl: "Nereptejte mezi sebou!
\v 44 Nikdo nemůže přijít ke mně, jestliže ho nepřitáhne Otec, který mě poslal; a já ho vzkřísím v poslední den.
\v 45 Je psáno v prorocích: 'Všichni budou vyučeni od Boha'. Každý, kdo slyšel Otce a vyučil se u něho, přichází ke mně.
\v 46 Ne že by někdo Otce viděl; jen ten, kdo je u Boha, viděl Otce.
\v 47 Amen, amen, pravím vám, kdo věří, má život věčný.
\v 48 Já jsem chléb života.
\v 49 Vaši Otcové jedli na poušti manu, a zemřeli.
\v 50 Toto je chléb, který sestupuje z nebe: kdo z něho jí, nezemře.
\v 51 Já jsem ten chléb živý, který sestoupil z nebe; kdo jí z toho chleba, živ bude na věky. A chléb, který já dám, je mé tělo, dané za život světa."
\v 52 Židé se mezi sebou přeli: "Jak nám ten člověk může dát k jídlu své tělo?"
\v 53 Ježíš jim řekl: "Amen, amen, pravím vám, nebudete-li jíst tělo Syna člověka a pít jeho krev, nebudete mít v sobě život.
\v 54 Kdo jí mé tělo a pije mou krev, má život věčný a já ho vzkřísím v poslední den.
\v 55 Neboť mé tělo je pravý pokrm a má krev pravý nápoj.
\v 56 Kdo jí mé tělo a pije mou krev, zůstává ve mně a já v něm.
\v 57 Jako mne poslal živý Otec a já mám život z Otce, tak i ten, kdo mne jí, bude mít život ze mne.
\v 58 Toto je ten chléb, který sestoupil z nebe - ne jako jedli vaši otcové, a zemřeli. Kdo jí tento chléb, živ bude navěky."
\v 59 To řekl, když učil v synagóze v Kafarnaum.
\v 60 Když to jeho učedníci slyšeli, mnozí z nich řekli: "To je hrozná řeč! Kdo to může poslouchat?"
\v 61 Ježíš poznal, že učedníci na to reptají, a řekl jim: "Nad tím se urážíte?
\v 62 Což až uvidíte Syna člověka vystupovat tam, kde byl dříve?
\v 63 Co dává život, je Duch, tělo samo nic neznamená. Slova, která jsem k vám mluvil, jsou Duch a jsou život.
\v 64 Ale někteří z vás nevěří." Ježíš totiž od počátku věděl, kteří nevěří a kdo je ten, který ho zradí. -
\v 65 A řekl: "Proto jsem vám pravil, že nikdo ke mně nemůže přijít, není-li mu to dáno od Otce."
\v 66 Od té chvíle ho mnoho jeho učedníků opustilo a už s ním nechodili.
\v 67 Ježíš řekl Dvanácti: "I vy chcete odejít?"
\v 68 Šimon Petr mu odpověděl: "Pane, ke komu bychom šli? Ty máš slova věčného života.
\v 69 A my jsme uvěřili a poznali, že ty jsi ten Svatý Boží."
\v 70 Ježíš jim odpověděl: "Nevyvolil jsem si vás dvanáct? A přece jeden z vás je ďábel."
\v 71 Mínil Jidáše, syna Šimona Iškariotského. Ten ho totiž měl zradit, jeden z Dvanácti.

\c 7
\p
\v 1 Potom chodil Ježíš po Galileji; nechtěl chodit po Judsku, protože mu Židé ukládali o život.
\v 2 Byly blízko židovské svátky stánků,
\v 3 a jeho bratří mu řekli: "Jdi odtud do Judska, aby tvoji učedníci viděli skutky, které činíš.
\v 4 Nikdo přece nezůstává se svými skutky v ústraní, chce-li být známý na veřejnosti. Činíš-li takové věci, ukaž se světu!"
\v 5 Ani jeho bratři v něj totiž nevěřili.
\v 6 Ježíš jim řekl: "Můj čas ještě nenastal, ale pro vás je stále vhodný čas.
\v 7 Vás nemůže svět nenávidět, mne však nenávidí, protože ho usvědčuji z jeho zlých skutků.
\v 8 Vy na svátky jděte, já na tyto svátky ještě nejdu, protože můj čas se dosud nenaplnil."
\v 9 To ji řekl a zůstal v Galileji.
\v 10 Když jeho bratři odešli na svátky, tu šel také on - ale nepozorovaně, aby se o tom nevědělo.
\v 11 Židé ho o svátcích hledali a říkali: "Kde je?"
\v 12 Bylo o něm mezi lidmi mnoho dohadů. Jedni říkali: "Je dobrý." Jiní říkali: "Není, vždyť svádí lid."
\v 13 Nikdo ovšem ze strachu před Židy o něm nemluvil veřejně.
\v 14 Když bylo uprostřed svátků, vstoupil Ježíš do chrámu a učil.
\v 15 Židé se divili a říkali: "Jak to přijde, že se vyzná v Písmech, když ho tomu nikdo neučil?"
\v 16 Ježíš jim odpověděl: "Mé učení není mé, ale toho, kdo mě poslal.
\v 17 Kdo chce činit jeho vůli, pozná, zda je mé učení z Boha, nebo mluvím-li sám za sebe.
\v 18 Kdo mluví sám za sebe, hledá svou vlastní slávu; kdo však hledá slávu toho, který ho poslal, ten je pravdivý a není v něm nepravosti.
\v 19 Nedal vám Mojžíš zákon? A nikdo z vás zákon neplní. Proč mne chcete zabít?"
\v 20 Zástup odpověděl: "Jsi posedlý? Kdo tě chce zabít?"
\v 21 Ježíš jim odpověděl: "Jediný skutek jsem učinil a všichni se nad tím pozastavujete.
\v 22 Mojžíš vám dal obřízku - ne že by pocházela teprve od Mojžíše, je od praotců - a vy obřezáváte člověka i v sobotu.
\v 23 Přijímá-li člověk v sobotu obřízku, aby byl dodržen Mojžíšův zákon, proč se na mne zlobíte, že jsem v sobotu uzdravil celého člověka?
\v 24 Nesuďte podle zdání, ale suďte spravedlivým soudem!"
\v 25 Tu řekli někteří Jeruzalémští: "Není to ten, kterého chtějí zabít?
\v 26 A hleďte, mluví veřejně, a nic mu neříkají. Snad nedošli přední muži opravdu k poznání, že je to Mesiáš?
\v 27 Ale o tomto člověku víme, odkud je. Až přijde Mesiáš, nikdo nebude vědět, odkud je."
\v 28 Tu Ježíš, když učil v chrámě, hlasitě zvolal: "Znáte mě a víte také, odkud jsem. A přece jsem nepřišel sám od sebe, ale poslal mě ten, který je pravdivý; toho vy neznáte.
\v 29 Já ho však znám, neboť jsem od něho a on mě poslal."
\v 30 Tehdy se ho chtěli zmocnit; ale nikdo na něj nevztáhl ruku, neboť ještě nepřišla jeho hodina.
\v 31 Ale mnozí ze zástupu v něj uvěřili a říkali: "Až přijde Mesiáš, bude snad činit více znamení než on?"
\v 32 Farizeové se doslechli, že se to v zástupu o něm říká, a tak společně s velekněžími poslali chrámovou stráž, aby ho zatkli.
\v 33 Ježíš řekl: "Ještě krátký čas budu s vámi a pak odejdu k tomu, který mě poslal.
\v 34 Budete mě hledat, ale nenajdete. A kde jsem já, tam vy přijít nemůžete."
\v 35 Židé si říkali mezi sebou: "Kam hodlá jít, že ho nenajdeme? Chce snad jít mezi pohany a tam učit?
\v 36 Co znamenají slova, jež řekl: 'Budete mě hledat a nenajdete, a tam, kde jsem já, vy nemůžete přijít'?"
\v 37 V poslední, velký den svátků Ježíš vystoupil a zvolal: "Jestliže kdo žízní, ať přijde ke mně a pije!
\v 38 Kdo věří ve mne, 'proud živé vody poplyne z jeho nitra', jak praví Písmo."
\v 39 To řekl o Duchu, jejž měli přijmout ti, kteří v něj uvěřili. Dosud totiž Duch svatý nebyl dán, neboť Ježíš ještě nebyl oslaven.
\v 40 Když někteří ze zástupu slyšeli ta slova, říkali: "To je skutečně ten Prorok!"
\v 41 Druzí prohlašovali: "Je to Mesiáš!" Jiní namítali: "Což přijde Mesiáš z Galileje?
\v 42 Neříká Písmo, že Mesiáš vzejde z potomstva Davidova a z Betléma, odkud byl David?"
\v 43 A tak došlo v zástupu kvůli němu k roztržce.
\v 44 Někteří ho chtěli zadržet; ale nikdo na něj nevztáhl ruku.
\v 45 Chrámová stráž se vrátila k velekněžím a farizeům a ti se jich ptali: "Proč jste ho nepřivedli?"
\v 46 Oni odpověděli: "Nikdo nikdy takto nemluvil!"
\v 47 Farizeové jim řekli: "I vy jste se dali svést?
\v 48 Uvěřil v něj někdo z předních mužů či farizeů?
\v 49 Jen tahle chátra, která nezná zákon - kletba na ně!"
\v 50 Jeden z nich, Nikodém, který za Ježíšem již předtím přišel, jim řekl:
\v 51 "Odsoudí náš zákon někoho, aniž ho napřed vyslechne a zjistí, čeho se dopustil?"
\v 52 Řekli mu: "Nejsi ty také z Galileje? Hledej v Písmu a uvidíš, že z Galileje prorok nikdy nepovstane!"
\v 53 Všichni se vrátili do svých domovů

\c 8
\p
\v 1 Ježíš však odešel na Olivovou horu.
\v 2 Na úsvitě přišel opět do chrámu a všechen lid se k němu shromažďoval. On se posadil a učil je.
\v 3 Tu k němu zákoníci a farizeové přivedou ženu, přistiženou při cizoložství; postavili ji doprostřed
\v 4 a řeknou mu: "Mistře, tato žena byla přistižena při činu jako cizoložnice.
\v 5 V zákoně nám Mojžíš přikázal takové kamenovat. Co říkáš ty?"
\v 6 Tou otázkou ho zkoušeli, aby ho mohli obžalovat. Ježíš se sklonil a psal prstem po zemi.
\v 7 Když však na něj nepřestávali naléhat, zvedl se a řekl: "Kdo z vás je bez hříchu, první hoď na ni kamenem!"
\v 8 A opět se sklonil a psal po zemi.
\v 9 Když to uslyšeli, zahanbeni ve svém svědomí vytráceli se jeden po druhém, starší nejprve, až tam zůstal sám s tou ženou, která stála před ním.
\v 10 Ježíš se zvedl a řekl jí: "Ženo, kde jsou ti, kdo na tebe žalovali? Nikdo tě neodsoudil?"
\v 11 Ona řekla: "Nikdo, Pane." Ježíš jí řekl: "Ani já tě neodsuzuji. Jdi a už nehřeš!"
\v 12 Ježíš k nim opět promluvil a řekl: "Já jsem světlo světa; kdo mě následuje, nebude chodit ve tmě, ale bude mít světlo života."
\v 13 Farizeové mu řekli: "Ty vydáváš svědectví sám o sobě, proto tvé svědectví není pravé."
\v 14 Ježíš jim odpověděl: "I když vydávám svědectví sám o sobě, moje svědectví je pravé, neboť vím, odkud jsem přišel a kam jdu. Vy nevíte, odkud přicházím a kam jdu.
\v 15 Vy soudíte podle zdání. Já nesoudím nikoho.
\v 16 Jestliže já přece soudím, je můj soud pravdivý, neboť nesoudím sám, ale se mnou i ten, který mě poslal.
\v 17 I ve vašem zákoně je přece psáno, že svědectví dvou osob je pravé.
\v 18 Jsem to já, kdo svědčí sám o sobě; a svědčí o mně také Otec, který mě poslal."
\v 19 Zeptali se ho: "Kde je tvůj otec?" Ježíš odpověděl: "Neznáte ani mě ani mého Otce. Kdybyste znali mne, znali byste i mého Otce."
\v 20 Ta slova řekl v síni pokladnic, když učil v chrámě. Ale nezatkli ho, protože dosud nepřišla jeho hodina.
\v 21 Opět jim řekl: "Já odcházím; budete mě hledat, ale umřete ve svém hříchu. Kam já jdu, tam vy přijít nemůžete."
\v 22 Židé řekli: "Chce si snad vzít život, že říká: Kam já jdu, tam vy nemůžete přijít?"
\v 23 I řekl jim: "Vy jste zdola, ale já jsem shůry. Vy jste z tohoto světa.
\v 24 Proto jsem vám řekl, že zemřete ve svých hříších. Jestliže neuvěříte, že já to jsem, zemřete ve svých hříších."
\v 25 Řekli jemu: "Kdo jsi ty?" Ježíš jim odpověděl: "Co vám od začátku říkám.
\v 26 Mám o vás mnoho co říci, a to slova soudu; ten, který mě poslal, je pravdivý, a já oznamuji světu to, co jsem slyšel od něho."
\v 27 Nepoznali, že k nim mluví o Otci.
\v 28 Ježíš jim řekl: "Teprve, až vyvýšíte Syna člověka, poznáte, že já jsem to a že sám od sebe nečiním nic, ale mluvím tak, jak mě naučil Otec.
\v 29 Ten, který mě poslal, je se mnou; nenechal mě samotného, neboť stále dělám, co se líbí jemu."
\v 30 Když takto mluvil, mnozí v něho uvěřili.
\v 31 Ježíš řekl Židům, kteří mu uvěřili: "Zůstanete-li v mém slovu, jste opravdu mými učedníky.
\v 32 Poznáte pravdu a pravda vás učiní svobodnými."
\v 33 Odpověděli mu: "Jsme potomci Abrahamovi a nikdy jsme nikomu neotročili. Jak můžeš říkat: stanete se svobodnými?"
\v 34 Ježíš jim odpověděl: "Amen, amen, pravím vám, že každý, kdo hřeší, je otrokem hříchu.
\v 35 Otrok nezůstává v domě navždy; navždy zůstává syn.
\v 36 Když vás Syn osvobodí, budete skutečně svobodni.
\v 37 Vím, že jste potomci Abrahamovi; ale chcete mě zabít, neboť pro mé slovo není u vás místa.
\v 38 Já mluvím o tom, co jsem viděl u Otce; a vy děláte, co jste slyšeli od vašeho otce."
\v 39 Odpověděli mu: "Náš otec je Abraham." Ježíš jim řekl: "Kdybyste byli děti Abrahamovy, jednali byste jako on.
\v 40 Já jsem mluvil pravdu, kterou jsem slyšel od Boha, a vy mě chcete zabít. Tak Abraham nejednal.
\v 41 Vy konáte skutky svého otce." Řekli mu: "Nenarodili jsme se ze smilstva, máme jednoho Otce, Boha."
\v 42 Ježíš jim řekl: "Kdyby Bůh byl váš Otec, milovali byste mě, neboť jsem od Boha vyšel a od něho přicházím. Nepřišel jsem sám od sebe, ale on mě poslal.
\v 43 Proč mou řeč nechápete? Proto, že nemůžete snést mé slovo.
\v 44 Váš otec je ďábel a vy chcete dělat, co on žádá. On byl vrah od počátku a nestál v pravdě, poněvadž v něm pravda není. Když mluví, nemůže jinak než lhát, protože je lhář a otec lži.
\v 45 Já mluvím pravdu, a proto mi nevěříte.
\v 46 Kdo z vás mě usvědčí z hříchu? Mluvím-li pravdu, proč mi nevěříte?
\v 47 Kdo je z Boha, slyší Boží řeč. Vy proto neslyšíte, že z Boha nejste."
\v 48 Židé mu odpověděli: "Neřekli jsme správně, že jsi Samařan a jsi posedlý zlým duchem?"
\v 49 Ježíš odpověděl: "Nejsem posedlý, ale vzdávám čest svému Otci, vy však mi čest upíráte.
\v 50 Já sám nehledám svou slávu. Jest, kdo ji pro mne hledá, a ten soudí.
\v 51 Amen, amen, pravím vám, kdo zachovává mé slovo, nezemře navěky."
\v 52 Židé mu řekli: "Teď jsme poznali, že jsi posedlý! Umřel Abraham, stejně i proroci, a ty pravíš: Kdo zachovává mé slovo, neokusí smrti navěky."
\v 53 Jsi snad větší, než náš otec Abraham, který umřel? Také proroci umřeli. Co ze sebe děláš?"
\v 54 Ježíš odpověděl: "Kdybych oslavoval sám sebe, má sláva by nic nebyla. Mne oslavuje můj Otec, o němž vy říkáte, že je to váš Bůh.
\v 55 Vy jste ho nepoznali, ale já ho znám. Kdybych řekl, že ho neznám, budu lhář jako vy. Ale znám ho a jeho slovo zachovávám.
\v 56 Váš otec Abraham zajásal, že spatří můj den; spatřil jej a zaradoval se."
\v 57 Židé mu řekli: "Ještě ti není padesát a viděl jsi Abrahama?"
\v 58 Ježíš jim odpověděl: "Amen, amen, pravím vám, dříve než se Abraham narodil, já jsem."
\v 59 Tu se chopili kamenů a chtěli je po něm házet. Ježíš se však ukryl v zástupu a vyšel z chrámu.

\c 9
\p
\v 1 Cestou uviděl člověka, který byl od narození slepý.
\v 2 Jeho učedníci se ho zeptali: "Mistře, kdo se prohřešil, že se ten člověk narodil slepý? On sám, nebo jeho rodiče?"
\v 3 Ježíš odpověděl: "Nezhřešil ani on ani jeho rodiče; je slepý, aby se na něm zjevily skutky Boží.
\v 4 Musíme konat skutky toho, který mě poslal, dokud je den. Přichází noc, kdy nikdo nebude moci pracovat.
\v 5 Pokud jsem na světě, jsem světlo světa."
\v 6 Když to řekl, plivl na zem, udělal ze sliny bláto, potřel slepému tím blátem oči
\v 7 a řekl mu: "Jdi, umyj se v rybníce Siloe." (To jméno znamená 'Poslaný'.) On tedy šel, umyl se, a když se vrátil, viděl.
\v 8 Sousedé a ti, kteří jej dříve vídali žebrat, se ptali: "Není to ten, kdo tu sedával a žebral?"
\v 9 Jedni říkali: "Je to on." Jiní pak: "Není, ale je mu podoben." On sám řekl: "Jsem to já."
\v 10 I řekli mu: "Jak to, že se ti otevřely oči?"
\v 11 Odpověděl: "Člověk jménem Ježíš udělal bláto, potřel mi oči a řekl mi: Jdi k Siloe a umyj se! Šel jsem tedy, umyl jsem se a vidím."
\v 12 Řekli mu: "Kde je ten člověk?" Odpověděl: "To nevím."
\v 13 Přivedou toho, který byl dříve slepý, k farizeům;
\v 14 toho dne, kdy Ježíš udělal bláto a otevřel mu oči, byla totiž sobota.
\v 15 Proto se ho farizeové znovu dotazovali, jak nabyl zraku. A on jim řekl: "Položil mi bláto na oči, umyl jsem se a vidím."
\v 16 Někteří z farizeů říkali: "Ten člověk není od Boha, protože nezachovává sobotu." Jiní naopak říkali: "Jak by mohl hříšný člověk činit taková znamení?" A došlo mezi nimi k roztržce.
\v 17 Řekli tedy znovu tomu slepému: "Za koho ty jej pokládáš, když ti otevřel oči?" On odpověděl: "Je to prorok."
\v 18 Židé nevěřili, že byl slepý a že prohlédl, dokud si nezavolali jeho rodiče
\v 19 a nezeptali se jich: "Je to váš syn, o němž říkáte, že se narodil slepý? Jak to že nyní vidí?"
\v 20 Rodiče odpověděl: "Víme, že je to náš syn a že se narodil slepý.
\v 21 Jak to, že nyní vidí, to nevíme, a kdo mu otevřel oči, také ne. Jeho se zeptejte, je dospělý, ať mluví sám za sebe!"
\v 22 To řekli jeho rodiče, protože se báli Židů, neboť Židé se usnesli, aby ten, kdo kdo Ježíš vyzná jako Mesiáše, byl vyloučen ze synagógy.
\v 23 Proto řekli jeho rodiče: Je dospělý, zeptejte se ho!
\v 24 Zavolali tedy ještě jednou toho člověka, který byl dříve slepý, a řekli mu: "Vyznej před Bohem pravdu! My víme, že ten člověk je hříšník."
\v 25 Odpověděl: "Je-li hříšník, nevím; jedno však vím, že jsem byl slepý a nyní vidím."
\v 26 Řekli mu: "Co s tebou učinil? Jak ti otevřel oči?"
\v 27 Odpověděl jim: "Již jsem vám to řekl, ale vy jste to nevzali na vědomí. Proč to chcete slyšet znovu? Chcete se snad i vy stát jeho učedníky?"
\v 28 Osopili se na něho: "Ty jsi jeho učedník, ale my jsme učedníci Mojžíšovi.
\v 29 My víme, že k Mojžíšovi mluvil Bůh, o tomhle však nevíme, odkud je."
\v 30 Ten člověk jim odpověděl: "To je právě divné: Vy nevíte odkud je - a otevřel mi oči!
\v 31 Víme, že hříšníky Bůh neslyší; slyší však toho, kdo ctí a činí jeho vůli.
\v 32 Co je svět světem, nebylo slýcháno, že by někdo otevřel oči slepého od narození.
\v 33 Kdyby tento člověk nebyl od Boha, nemohl by nic takového učinit."
\v 34 Odpověděli mu: "Celý ses narodil v hříchu, a nás chceš poučovat?" A vyhnali ho.
\v 35 Ježíš se dověděl, že ho vyhnali; vyhledal ho a řekl mu: "Věříš v Syna člověka?"
\v 36 Odpověděl: "A kdo je to, pane, abych v něho uvěřil?"
\v 37 Ježíš mu řekl: "Vidíš ho; je to ten, kdo s tebou mluví."
\v 38 On na to řekl: "Věřím, Pane," a padl před ním na kolena.
\v 39 Ježíš řekl: "Přišel jsem na tento svět k soudu: aby ti, kdo nevidí, viděli, a ti, kdo vidí, byli slepí."
\v 40 Farizeové, kteří tam byli, to slyšeli a řekli mu: "Jsme snad i my slepí?"
\v 41 Ježíš jim odpověděl: "Kdybyste byli slepí, hřích byste neměli. Vy však říkáte: Vidíme. A tak zůstáváte v hříchu."

\c 10
\p
\v 1 "Amen, amen, pravím vám: Kdo nevchází do ovčince dveřmi, ale přelézá ohradu, je zloděj a lupič.
\v 2 Kdo však vchází dveřmi, je pastýř ovcí.
\v 3 Vrátný mu otvírá a ovce slyší jeho hlas. Volá své ovce jménem a vyvádí je.
\v 4 Když je má všecky venku, kráčí před nimi a ovce jdou za ním, protože znají jeho hlas.
\v 5 Za cizím však nepůjdou, ale utečou od něho, protože hlas cizích neznají."
\v 6 Toto přirovnání jim Ježíš řekl; oni však nepochopili, co tím chtěl říci.
\v 7 Řekl jim tedy Ježíš znovu: "Amen, amen, pravím vám, já jsem dveře pro ovce.
\v 8 Všichni, kdo přišli přede mnou, jsou zloději a lupiči. Ale ovce je neposlouchaly.
\v 9 Já jsem dveře. Kdo vejde skrze mne, bude zachráněn, bude vcházet i vycházet a nalezne pastvu.
\v 10 Zloděj přichází, jen aby kradl, zabíjel a ničil. Já jsem přišel, aby měly život a měly ho v hojnosti.
\v 11 Já jsem dobrý pastýř. Dobrý pastýř položí svůj život za ovce.
\v 12 Ten, kdo není pastýř, kdo pracuje jen za mzdu a ovce nejsou jeho vlastní, opouští je a utíká, když vidí, že se blíží vlk. A vlk ovce trhá a rozhání.
\v 13 Tomu, kdo je najat za mzdu, na nich nezáleží.
\v 14 Já jsem dobrý pastýř; znám své ovce a ony znají mne,
\v 15 tak jako mě zná Otec a já znám Otce. A svůj život dávám za ovce.
\v 16 Mám i jiné ovce, které nejsou z tohoto ovčince. I ty musím přivést. Uslyší můj hlas a bude jedno stádo a jeden pastýř.
\v 17 Proto mě Otec miluje, že dávám svůj život, abych jej opět přijal.
\v 18 Nikdo mi ho nebere, ale já jej dávám sám od sebe. Mám moc svůj život dát a mám moc jej opět přijmout. Takový příkaz jsem přijal od svého Otce."
\v 19 Pro tato slova došlo mezi Židy opět k roztržce.
\v 20 Mnozí z nich říkali: "Je posedlý zlým duchem a blázní. Proč ho posloucháte?"
\v 21 Jiní říkali: "Tak nemluví posedlý. Což může zlý duch otevřít oči slepých?"
\v 22 Byly právě svátky posvěcení Jeruzalémského chrámu; bylo to v zimě.
\v 23 Ježíš se procházel v chrámě, v sloupoví Šalomounově.
\v 24 Židé ho obklopili a řekli mu: "Jak dlouho nás chceš držet v nejistotě? Jsi-li Mesiáš, řekni nám to otevřeně!"
\v 25 Ježíš jim odpověděl: "Řekl jsem vám to, a nevěříte. Skutky, které činím ve jménu Otce, ty o mně vydávají svědectví.
\v 26 Ale vy nevěříte, protože nejste z mých ovcí.
\v 27 Moje ovce slyší můj hlas, já je znám, jdou za mnou
\v 28 a já jim dávám věčný život: nezahynou navěky a nikdo je z mé ruky nevyrve.
\v 29 Můj Otec, který mi je dal, je větší nade všecky, a nikdo je nemůže vyrvat z Otcovy ruky.
\v 30 Já a Otec jsme jedno."
\v 31 Židé se opět chopili kamenů, aby ho ukamenovali.
\v 32 Ježíš jim řekl: "Ukázal jsem vám mnoho dobrých skutků od Otce. Pro který z nich mne chcete kamenovat?"
\v 33 Židé mu odpověděli: "Nechceme tě kamenovat pro dobrý skutek, ale pro rouhání: jsi člověk a tvrdíš, že jsi Bůh."
\v 34 Ježíš jim řekl: "Ve vašem zákoně je přece psáno: 'Řekl jsem: jste bohové.'
\v 35 Jestliže Bůh ty, jichž se týká toto slovo, nazval bohy - a Písmo musí platit -
\v 36 jak můžete obviňovat mne, kterého Otec posvětil a poslal do světa, že se rouhám, protože jsem řekl: Jsem Boží Syn?
\v 37 Nečiním-li skutky svého Otce, nevěřte mi!
\v 38 Jestliže je však činím a nevěříte mně, věřte těm skutkům, abyste jednou provždy pochopili, že Otec je ve mně a já v Otci."
\v 39 Opět se ho chtěli zmocnit, on jim však unikl.
\v 40 Odešel znovu na druhý břeh Jordánu, na místo, kde dříve křtil Jan, a tam se zdržoval.
\v 41 Mnozí k němu přicházeli a říkali: "Jan sice neučinil žádné znamení, ale vše, co o něm řekl, je pravda."
\v 42 A mnoho lidí tam v Ježíše uvěřilo.

\c 11
\p
\v 1 Byl nemocen jeden člověk, Lazar z Betanie, z vesnice, kde bydlela Marie a její sestra Marta.
\v 2 To byla ta Marie, která pomazala Pána vzácným olejem a nohy mu otřela svými vlasy; a její bratr Lazar byl nemocen.
\v 3 Sestry mu vzkázaly: "Pane, ten, kterého máš rád, je nemocen."
\v 4 Když to Ježíš uslyšel, řekl: "Ta nemoc není k smrti, ale k slávě Boží, aby Syn Boží byl skrze ni oslaven."
\v 5 Ježíš Martu, její sestru i Lazara miloval.
\v 6 Když uslyšel, že je Lazar nemocen, zůstal ještě dva dny na tom místě, kde byl.
\v 7 Teprve potom řekl svým učedníkům: "Pojďme opět do Judska!"
\v 8 Učedníci mu řekl: "Mistře, není to dávno, co tě chtěli Židé ukamenovat, a zase tam chceš jít?"
\v 9 Ježíš odpověděl: "Což nemá den dvanáct hodin? Kdo chodí ve dne, neklopýtne, neboť vidí světlo tohoto světa.
\v 10 Kdo však chodí v noci, klopýtá, poněvadž v něm není světla."
\v 11 To pověděl a dodal: "Náš přítel Lazar usnul. Ale jdu ho probudit."
\v 12 Učedníci mu řekli: "Pane, spí-li, uzdraví se."
\v 13 Ježíš mluvil o jeho smrti, ale oni mysleli, že mluví o pouhém spánku.
\v 14 Tehdy jim Ježíš řekl: "Lazar umřel.
\v 15 A jsem rád, že jsem tam nebyl, kvůli vám, abyste uvěřili. Pojďme k němu!"
\v 16 Tomáš, jinak Didymos, řekl ostatním učedníkům: "Pojďme i my, ať zemřeme spolu s ním!"
\v 17 Když Ježíš přišel, shledal, že Lazar je již čtyři dny v hrobě.
\v 18 Betanie byla blízko Jeruzaléma, necelou hodinu cesty,
\v 19 a mnozí z Židů přišli k Marii a Martě, aby je potěšili v jejich zármutku nad jejich bratrem.
\v 20 Když Marta uslyšela, že Ježíš přichází, šla mu naproti. Marie zůstala doma.
\v 21 Marta řekla Ježíšovi: "Pane, kdybys byl zde, nebyl by můj bratr umřel.
\v 22 Ale i tak vím, že začkoli požádáš Boha, Bůh ti dá."
\v 23 Ježíš jí řekl: "Tvůj bratr vstane."
\v 24 Řekla mu Marta: "Vím, že vstane při vzkříšení v poslední den."
\v 25 Ježíš jí řekl: "Já jsem vzkříšení i život. Kdo věří ve mne, i kdyby umřel, bude žít.
\v 26 A každý, kdo žije a věří ve mne, neumře navěky. Věříš tomu?"
\v 27 Řekla mu: "Ano, Pane. Já jsem uvěřila, že ty jsi Mesiáš, Syn Boží, který má přijít na svět."
\v 28 S těmi slovy odešla, zavolala svou sestru Marii stranou a řekla jí: "Je tu Mistr a volá tě."
\v 29 Jak to Marie uslyšela, rychle vstala a šla k němu.
\v 30 Ježíš totiž ještě nedošel do vesnice a byl na tom místě, kde se s ním Marta setkala.
\v 31 Když viděli Židé, kteří byli s Marií v domě a těšili ji, že rychle vstala a vyšla, šli za ní; domnívali se, že jde k hrobu, aby se tam vyplakala.
\v 32 Jakmile Marie přišla tam, kde byl Ježíš, a spatřila ho, padla mu k nohám a řekla: "Pane, kdybys byl zde, nebyl by můj bratr umřel."
\v 33 Když Ježíš viděl, jak pláče a jak pláčou i Židé, kteří přišli s ní, v Duchu se rozhorlil a vzrušen
\v 34 řekl: "Kam jste ho položili?" Řekli mu: "Pane, pojď se podívat!"
\v 35 Ježíšovi vstoupily do očí slzy.
\v 36 Židé říkali: "Hle, jak jej miloval!"
\v 37 Někteří z nich však řekli: "Když otevřel oči slepému, nemohl způsobit, aby tento člověk neumřel?"
\v 38 Ježíš, znovu rozhorlen, přichází k hrobu. Byla to jeskyně a na ní ležel kámen.
\v 39 Ježíš řekl: "Zvedněte ten kámen!" sestra zemřelého Marta mu řekla: "Pane, už je v rozkladu, vždyť je to čtvrtý den."
\v 40 Ježíš jí odpověděl: "Neřekl jsem ti, že uvidíš slávu Boží, budeš-li věřit?"
\v 41 Zvedli tedy kámen. Ježíš pohlédl vzhůru a řekl: "Otče, děkuji ti, žes mě vyslyšel.
\v 42 Věděl jsem sice, že mě vždycky slyšíš, ale řekl jsem to kvůli zástupu, který stojí kolem, aby uvěřili, že ty jsi mě poslal."
\v 43 Když to řekl, zvolal mocným hlasem: "Lazare, pojď ven!"
\v 44 Zemřelý vyšel, měl plátnem svázány ruce i nohy a tvář měl zahalenu šátkem. Ježíš jim řekl: "Rozvažte ho a nechte odejít!"
\v 45 Mnozí z Židů, kteří přišli k Marii a viděli, co Ježíš učinil, uvěřili v něho.
\v 46 Ale někteří z nich šli k farizeům a oznámili jim, co učinil.
\v 47 Velekněží a farizeové svolali radu a řekli: "Co si počneme? Ten člověk činí mnohá znamení
\v 48 Když proti němu nezakročíme, všichni v něj uvěří, a přijdou Římané a zničí nám toto svaté místo i národ."
\v 49 Jeden z nich, Kaifáš, velekněz toho roku, jim řekl: "Vy ničemu nerozumíte;
\v 50 nechápete, že je pro vás lépe, aby jeden člověk zemřel za lid, než aby zahynul celý národ."
\v 51 To však neřekl sám ze sebe, ale jako velekněz toho roku vyřkl proroctví, že Ježíš má zemřít za národ,
\v 52 a nejenom za národ, ale také proto, aby rozptýlené děti Boží shromáždil v jedno.
\v 53 Od toho dne byli tedy smluveni, že ho zabijí.
\v 54 Proto už Ježíš nechodil veřejně mezi Židy, ale odešel odtud do kraje blízko pouště, do města jménem Efraim, a tam zůstal s učedníky.
\v 55 Bylo krátce před židovskými velikonocemi a mnozí z té krajiny přišli před svátky do Jeruzaléma, aby se očistili.
\v 56 Hledali Ježíše, a jak stáli v chrámě, říkali si mezi sebou: "Co myslíte? Přijde na svátky?"
\v 57 Velekněží a farizeové vydali totiž nařízení, že každý, kdo by věděl, kde se zdržuje, má to oznámit, aby ho mohli zatknout.

\c 12
\p
\v 1 Šest dní před velikonocemi přišel Ježíš do Betanie, kde bydlel Lazar, kterého vzkřísil z mrtvých.
\v 2 Připravili mu tam večeři; Marta při ní obsluhovala a Lazar byl jeden z těch, kteří byli s Ježíšem u stolu.
\v 3 Tu vzala Marie libru drahého oleje z pravého nardu, pomazala Ježíšovi nohy a otřela je svými vlasy. Dům se naplnil vůní té masti.
\v 4 Jidáš Iškariotský, jeden z jeho učedníků, který jej měl zradit, řekl:
\v 5 "Proč nebyl ten olej prodán za tři sta denárů a peníze dány chudým?"
\v 6 To řekl ne proto, že by mu záleželo na chudých, ale že byl zloděj: měl na starosti pokladnici a bral z toho, co se do ní dávalo.
\v 7 Ježíš řekl: "Nech ji, uchovala to ke dni mého pohřbu!
\v 8 Chudé máte vždycky s sebou, ale mne nemáte vždycky."
\v 9 Velký zástup Židů se dověděl, že tam Ježíš je; a přišli nejen kvůli němu, ale také aby viděli Lazara, kterého vzkřísil z mrtvých.
\v 10 Proto se velekněží uradili, že zabijí i Lazara;
\v 11 neboť mnozí Židé kvůli němu odcházeli a věřili v Ježíše.
\v 12 Druhého dne se dovědělo mnoho poutníků, kteří přišli na svátky, že Ježíš přichází do Jeruzaléma.
\v 13 Vzali palmové ratolesti, šli ho uvítat a volali: "Hosanna, požehnaný, jenž přichází ve jménu Hospodinově, král izraelský."
\v 14 Ježíš nalezl oslátko a vsedl na ně, jak je psáno:
\v 15 'Neboj se, dcero Siónská, hle, král tvůj přichází, sedě na oslátku.'
\v 16 Jeho učedníci tomu v té chvíli nerozuměli, ale když byl Ježíš oslaven, tu se rozpomenuli, že to o něm bylo psáno a že se tak stalo.
\v 17 Zástup, který byl s ním, když vyvolal Lazara z hrobu z vzkřísil ho z mrtvých, vydával o tom svědectví.
\v 18 Proto ho také přišlo uvítat množství lidu, neboť slyšeli, že učinil toto znamení.
\v 19 Farizeové si řekli: "Vidíte, že nic nezmůžete! Celý svět se dal za ním."
\v 20 Někteří z poutníků, kteří se přišli o svátcích klanět Bohu, byli Řekové.
\v 21 Ti přistoupili k Filipovi, který byl z Betsaidy v Galileji, a prosili ho: "Pane, rádi bychom viděli Ježíše."
\v 22 Filip šel a řekl to Ondřejovi, Ondřej a Filip to šli říci Ježíšovi.
\v 23 Ježíš jim odpověděl: "Přišla hodina, aby byl oslaven Syn člověka.
\v 24 Amen, amen, pravím vám, jestliže pšeničné zrno nepadne do země a nezemře, zůstane samo. Zemře-li však, vydá mnohý užitek.
\v 25 Kdo miluje svůj život, ztratí jej; kdo nenávidí svůj život v tomto světě, uchrání jej pro život věčný.
\v 26 Kdo mně chce sloužit, ať mě následuje, a kde jsem já, tam bude i můj služebník. Kdo mně slouží, dojde cti od Otce."
\v 27 "Nyní je má duše sevřena úzkostí. Mám snad říci: Otče, zachraň mě od této hodiny? Vždyť pro tuto hodinu jsem přišel.
\v 28 Otče, oslav své jméno!" Z nebe zazněl hlas: "Oslavil jsem a ještě oslavím."
\v 29 Zástup, který tam stál a slyšel to, říkal, že zahřmělo. Jiní tvrdili: "Anděl k němu promluvil."
\v 30 Ježíš na to řekl: "Tento hlas se neozval kvůli mně, ale kvůli vám.
\v 31 Nyní je soud nad tímto světem, nyní bude vládce tohoto světa vyvržen ven.
\v 32 A já, až budu vyvýšen ze země, přitáhnu všecky k sobě."
\v 33 To řekl, aby naznačil, jakou smrtí má zemřít.
\v 34 Zástup mu odpověděl: "My jsme slyšeli ze zákona, že Mesiáš má zůstat navěky; jak ty můžeš říkat, že Syn člověka musí být vyvýšen? Kdo je ten Syn člověka?"
\v 35 Ježíš jim řekl: "Ještě jen malou chvíli je světlo mezi vámi. Dokud máte světlo, neustávejte v cestě, aby vás nepřekvapila tma; kdo chodí ve tmě, neví, kam jde.
\v 36 Dokud máte světlo, věřte ve světlo, abyste se stali syny světla." Tak promluvil Ježíš; potom odešel a skryl se před nimi.
\v 37 Ač před nimi učinil taková znamení, nevěřili v něho;
\v 38 a tak se naplnilo slovo, které řekl prorok Izaiáš: 'Hospodine, kdo uvěřil našemu kázání? A komu byla zjevena moc Hospodinova?'
\v 39 Proto nemohli věřit, neboť Izaiáš také řekl:
\v 40 'Oslepil jim oči a zatvrdil jim srdce, takže nevidí očima a srdce nepochopí, neobrátí se a já je neuzdravím.'
\v 41 Tak řekl Izaiáš, neboť viděl jeho slávu a mluvil o něm.
\v 42 Přesto v něho uvěřili mnozí z předních mužů, ale kvůli farizeům se k němu nepřiznávali, aby nebyli vyloučeni ze synagógy.
\v 43 Zamilovali si lidskou slávu víc než slávu Boží.
\v 44 Ježíš hlasitě zvolal: "Kdo věří ve mne, ne ve mne věří, ale v toho, který mě poslal.
\v 45 A kdo vidí mne, vidí toho, který mě poslal.
\v 46 Já jsem přišel na svět jako světlo, aby nikdo, kdo ve mne věří, nezůstal ve tmě.
\v 47 Kdo slyší má slova a nezachovává je, toho já nesoudím. Nepřišel jsem, abych soudil svět, ale abych svět spasil.
\v 48 Kdo mě odmítá a nepřijímá moje slova, má, kdo by jej soudil: Slovo, které jsem mluvil, to jej bude soudit v poslední den.
\v 49 Neboť jsem nemluvil sám ze sebe, ale Otec, který mě poslal, přikázal mi, jak mám mluvit a co říci.
\v 50 A vím, že jeho přikázání je věčný život. Co tedy mluví, mluvím tak, jak mi pověděl Otec."

\c 13
\p
\v 1 Bylo před velikonočními svátky. Ježíš věděl, že přišla jeho hodina, aby z tohoto světa šel k Otci; miloval své, kteří jsou ve světě, a prokázal svou lásku k nim až do konce.
\v 2 Když byli u večeře a ďábel již vložil do srdce Jidáše Iškariotského, syna Šimonova, aby ho zradil,
\v 3 Ježíš vstal od stolu a vědom si toho, že mu Otec dal všecko do rukou a že od Boha vyšel a k Bohu odchází,
\v 4 odložil svrchní šat, vzal lněné plátno a přepásal se;
\v 5 pak nalil vodu do umyvadla a začal učedníkům umývat nohy a utírat je plátnem, jímž byl přepásán.
\v 6 Přišel k Šimonu Petrovi a ten mu řekl: "Pane, ty mi chceš mýt nohy?"
\v 7 Ježíš odpověděl: "Co já činím, nyní nechápeš, potom však to pochopíš."
\v 8 Petr mu řekl: "Nikdy mi nebudeš mýt nohy!" Ježíš odpověděl: "Jestliže tě neumyji, nebudeš mít se mnou podíl."
\v 9 Řekl mu Šimon Petr: "Pane, pak tedy nejenom nohy, ale i ruce a hlavu!"
\v 10 Ježíš mu řekl: "Kdo je vykoupán, nepotřebuje než nohy umýt, neboť je celý čistý. I vy jste čistí, ale ne všichni."
\v 11 Věděl, kdo ho zradí, a proto řekl: Ne všichni jste čistí.
\v 12 Když jim umyl nohy, oblékl si svůj šat, opět se posadil a řekl jim: "Chápete, co jsem vám učinil?
\v 13 Nazýváte mě Mistrem a Pánem, a máte pravdu: Skutečně jsem.
\v 14 Jestliže tedy já, Pán a Mistr, jsem vám umyl nohy, i vy máte jeden druhému nohy umývat.
\v 15 Dal jsem vám příklad, abyste i vy jednali, jako jsem jednal já.
\v 16 Amen, amen, pravím vám, sluha není větší než jeho pán a posel není větší než ten, kdo ho poslal.
\v 17 Když to víte, blaze vám, jestliže to také činíte.
\v 18 Nemluvím o vás všech. Já vím, které jsem vyvolil. Ale má se naplnit slovo Písma: 'Ten, který se mnou jí chléb, zvedl proti mně patu.'
\v 19 Říkám vám to již nyní předem, abyste potom, až se to stane, uvěřili, že já jsem to.
\v 20 Amen, amen, pravím vám, kdo přijímá toho, koho pošlu, mne přijímá. A kdo přijímá mne, přijímá toho, který mě poslal.
\v 21 Když to Ježíš řekl, v hlubokém zármutku dosvědčil: "Amen, amen, pravím vám, jeden z vás mě zradí."
\v 22 Učedníci se dívali jeden na druhého v nejistotě, o kom to mluví.
\v 23 Jeden z učedníků, kterého Ježíš miloval, byl u stolu po jeho boku.
\v 24 Na toho se Šimon obrátil a řekl: "Zeptej se, o kom to mluví!"
\v 25 Ten učedník se naklonil těsně k Ježíšovi a zeptal se: "Pane, kdo to je?"
\v 26 Ježíš odpověděl: "Je to ten pro koho omočím tuto skývu chleba a podám mu ji." Omočil tedy skývu, vzal ji a dal Jidášovi Iškariotskému, synu Šimonovu.
\v 27 Tehdy, po té skývě vstoupil do něho satan. Ježíš mu řekl: "Co chceš učinit, učiň hned!"
\v 28 Nikdo u stolu nepochopil, proč mu to řekl.
\v 29 Protože měl Jidáš u sebe pokladnici, domnívali se někteří, že ho poslal nakoupit, co potřebují na svátky, nebo dát něco chudým.
\v 30 Jidáš přijal skývu, a hned vyšel ven. byla noc.
\v 31 Když Jidáš vyšel ven, Ježíš řekl: "Nyní byl oslaven Syn člověka a Bůh byl oslaven v něm;
\v 32 Bůh jej také oslaví v sobě a oslaví jej hned.
\v 33 Dítky, ještě jen krátký čas jsem s vámi. Budete mě hledat, a jako jsem řekl Židům, tak nyní říkám i vám: Kam já odcházím, tam vy přijít nemůžete.
\v 34 Nové přikázání vám dávám, abyste se navzájem milovali; jako já jsem miloval vás, i vy se milujte navzájem.
\v 35 Podle toho všichni poznají, že jste moji učedníci, budete-li mít lásku jedni k druhým."
\v 36 Šimon Petr mu řekl: "Pane, kam odcházíš?" Ježíš odpověděl: "Kam já jdu, tam mne nyní následovat nemůžeš; budeš mne však následovat později."
\v 37 Šimon Petr mu řekl: "Pane, proč tě nemohu nyní následovat?" Svůj život za tebe položím."
\v 38 Ježíš odpověděl: "Svůj život za mne položíš? Amen, amen, pravím tobě: Než kohout zakokrhá, třikrát mě zapřeš."

\c 14
\p
\v 1 "Vaše srdce ať se nechvěje úzkostí! Věříte v Boha, věřte i ve mne.
\v 2 V domě mého Otce je mnoho příbytků; kdyby tomu tak nebylo, řekl bych vám to. Jdu, abych vám připravil místo.
\v 3 A odejdu-li, abych vám připravil místo, opět přijdu a vezmu vás k sobě, abyste i vy byli, kde jsem já.
\v 4 A cestu, kam jdu, znáte."
\v 5 Řekne mu Tomáš: "Pane, nevíme, kam jdeš. Jak bychom mohli znát cestu?"
\v 6 Ježíš mu odpověděl: "Já jsem ta cesta, pravda i život. Nikdo nepřichází k Otci než skrze mne.
\v 7 Kdybyste znali mne, znali byste i mého Otce. Nyní ho již znáte, neboť jste ho viděli."
\v 8 Filip mu řekl: "Pane, ukaž nám Otce, a víc nepotřebujeme!"
\v 9 Ježíš mu odpověděl: "Tak dlouho jsem s vámi, Filipe, a ty mě neznáš? Kdo vidí mne, vidí Otce. Jak tedy můžeš říkat: Ukaž nám Otce?
\v 10 Nevěříš, že já jsem v Otci a Otec je ve mně? Slova, která vám mluvím, nemluvím sám od sebe; Otec, který ve mně přebývá, činí své skutky.
\v 11 Věřte mi, že já jsem v Otci a Otec ve mně; ne-li, věřte aspoň pro ty skutky!
\v 12 Amen, amen, pravím vám: Kdo věří ve mne, i on bude činit skutky, které já činím, a ještě větší, neboť já jdu k Otci.
\v 13 A začkoli budete prosit ve jménu mém, učiním to, aby byl Otec oslaven v Synu.
\v 14 Budete-li mne o něco prosit ve jménu mém, já to učiním.
\v 15 Milujete-li mne, budete zachovávat má přikázání;
\v 16 a já požádám Otce a on vám dá jiného Přímluvce, aby byl s vámi navěky -
\v 17 Ducha pravdy, kterého svět nemůže přijmout, poněvadž ho nevidí ani nezná. Vy jej znáte, neboť s vámi zůstává a ve vás bude.
\v 18 Nezanechám vás osiřelé, přijdu k vám.
\v 19 Ještě malou chvíli a svět mne už neuzří, vy však mě uzříte, poněvadž já jsem živ a také vy budete živi.
\v 20 V onen den poznáte, že já jsem ve svém Otci, vy ve mně a já ve vás.
\v 21 Kdo přijal má přikázání a zachovává je, ten mě miluje. A toho, kdo mě miluje, bude milovat můj Otec; i já ho budu milovat a dám mu to poznat."
\v 22 Řekl mu Juda, ne ten Iškariotský: "Pane, jak to, že se chceš dát poznat nám, ale ne světu?"
\v 23 Ježíš mu odpověděl: "Kdo mě miluje, bude zachovávat mé slovo, a můj Otec ho bude milovat; přijdeme k němu a učiníme si u něho příbytek.
\v 24 Kdo mě nemiluje, nezachovává má slova. A slovo, které slyšíte, není moje, ale mého Otce, který mě poslal.
\v 25 Toto vám pravím, dokud jsem s vámi.
\v 26 Ale Přímluvce, Duch svatý, kterého pošle Otec ve jménu mém, ten vás naučí všemu a připomene vám všecko, co jsem vám řekl.
\v 27 Pokoj vám zanechávám, svůj pokoj vám dávám; ne jako dává svět, já vám dávám. Ať se srdce vaše nechvěje a neděsí!
\v 28 Slyšeli jste, že jsem vám řekl: Odcházím - a přijdu k vám. Jestliže mě milujete, měli byste se radovat, že jdu k Otci; neboť Otec je větší než já.
\v 29 Řekl jsem vám to nyní předem, abyste potom, až se to stane, uvěřili.
\v 30 Již s vámi nebudu mnoho mluvit, neboť přichází vládce tohoto světa. Proti mně nic nezmůže.
\v 31 Ale svět má poznat, že miluji Otce a jednám, jak mi přikázal. - Vstaňte, pojďme odtud!"

\c 15
\p
\v 1 "Já jsem pravý vinný kmen a můj Otec je vinař.
\v 2 Každou mou ratolest, která nenese ovoce, odřezává, a každou, která nese ovoce, čistí, aby nesla hojnější ovoce.
\v 3 Vy jste již čisti pro slovo, které jsem k vám mluvil.
\v 4 Zůstaňte ve mně, a já ve vás. Jako ratolest nemůže nést ovoce sama od sebe, nezůstane-li při kmeni, tak ani vy, nezůstanete-li při mně.
\v 5 Já jsem vinný kmen, vy jste ratolesti. Kdo zůstává ve mně a já v něm, ten nese hojné ovoce; neboť beze mne nemůžete činit nic.
\v 6 Kdo nezůstane ve mně, bude vyvržen ven jako ratolest a uschne; pak ji seberou, hodí do ohně a spálí.
\v 7 Zůstanete-li ve mně a zůstanou-li má slova ve vás, proste, oč chcete, a stane se vám.
\v 8 Tím bude oslaven můj Otec, když ponesete hojné ovoce a budete mými učedníky.
\v 9 Jako si Otec zamiloval mne, tak jsem si já zamiloval vás. Zůstaňte v mé lásce.
\v 10 Zachováte-li má přikázání, zůstanete v mé lásce, jako já zachovávám přikázání svého Otce a zůstávám v jeho lásce.
\v 11 To jsem vám pověděl, aby moje radost byla ve vás a vaše radost aby byla plná."
\v 12 "To je mé přikázání, abyste se milovali navzájem, jako jsem já miloval vás.
\v 13 Nikdo nemá větší lásku než ten, kdo položí život za své přátele.
\v 14 Vy jste moji přátelé, činíte-li, co vám přikazuji.
\v 15 Už vás nenazývám služebníky, protože služebník neví, co činí jeho pán. Nazval jsem vás přáteli, neboť jsem vám dal poznat všechno, co jsem slyšel od svého Otce.
\v 16 Ne vy jste vyvolili mne, ale já jsem vyvolil vás a ustanovil jsem vás, abyste šli a nesli ovoce a vaše ovoce aby zůstalo; a Otec vám dá, oč byste ho prosili v mém jménu.
\v 17 To vám přikazuji, abyste jeden druhého milovali.
\v 18 Nenávidí-li vás svět, vězte, že mě nenáviděl dříve než vás.
\v 19 Kdybyste náleželi světu, svět by miloval to, co je jeho. Protože však nejste ze světa, ale já jsem vás ze světa vyvolil, proto vás svět nenávidí.
\v 20 Vzpomeňte si na slovo, které jsem vám řekl: Sluha není nad svého pána. Jestliže pronásledovali mne, i vás budou pronásledovat - jestliže mé slovo zachovali, i vaše zachovají.
\v 21 Ale to vše vám učiní pro mé jméno, poněvadž neznají toho,který mě poslal.
\v 22 Kdybych byl nepřišel a nemluvil k nim, byli by bez hříchu. Nyní však nemají výmluvu pro svůj hřích.
\v 23 Kdo nenávidí mne, nenávidí i mého Otce.
\v 24 Kdybych byl mezi nimi nečinil skutky, jaké nikdo jiný nedokázal, byli by bez hříchu. Ale oni je viděli, a přece mají v nenávisti i mne i mého Otce.
\v 25 To proto, aby se naplnilo slovo napsané v jejich zákoně: 'Nenáviděli mě bez příčiny'.
\v 26 Až přijde Přímluvce, kterého vám pošlu od Otce, Duch pravdy, jenž od Otce vychází, ten o mně vydá svědectví.
\v 27 Také vy vydávejte svědectví, neboť jste se mnou od začátku.

\c 16
\p
\v 1 To jsem vám pověděl, abyste se nedali svést.
\v 2 Budou vás vylučovat za synagóg; ano, přichází hodina, že ten, kdo vás zabije, bude se domnívat, že tím uctívá Boha.
\v 3 To s vámi budou činit, protože nepoznali Otce ani mne.
\v 4 Ale to jsem vám pověděl, abyste si vzpomněli na má slova, až přijde ta hodina." "Neřekl jsem vám to na začátku, poněvadž jsem byl s vámi.
\v 5 Nyní však odcházím k tomu, který mě poslal, a nikdo z vás se mě nezeptá: Kam jdeš?
\v 6 Ale že jsem s vámi tak mluvil, zármutek naplnil vaše srdce.
\v 7 Říkám vám však pravdu: Prospěje vám, abych odešel. Když neodejdu, Přímluvce k vám nepřijde. Odejdu-li, pošlu ho k vám.
\v 8 On přijde a ukáže světu, v čem je hřích, spravedlnost a soud:
\v 9 Hřích v tom, že ve mne nevěří;
\v 10 spravedlnost v tom, že odcházím k Otci a již mne nespatříte;
\v 11 soud v tom, že vládce tohoto světa je již odsouzen.
\v 12 Ještě mnoho jiného bych vám měl povědět, ale nyní byste to neunesli.
\v 13 Jakmile však přijde on, Duch pravdy, uvede vás do veškeré pravdy, neboť nebude mluvit sám ze sebe, ale bude mluvit, co uslyší. A oznámí vám, co má přijít.
\v 14 On mě oslaví, neboť vám bude zvěstovat, co přijme ode mne.
\v 15 Všecko, co má Otec, jest mé. Proto jsem řekl, že vám bude zvěstovat, co přijme ode mne.
\v 16 Zanedlouho mě již nespatříte a zanedlouho mě opět uzříte."
\v 17 Někteří z jeho učedníků si mezi sebou řekli: "Co znamenají slova 'zanedlouho mě nespatříte a zanedlouho mě opět uzříte' a 'odcházím k Otci'?"
\v 18 Říkali: "Co znamená ono: zanedlouho? Nevíme, o čem mluví."
\v 19 Ježíš poznal, že se ho chtějí otázat, a řekl jim: "Dohadujete se mezi sebou o tom, že jsem řekl: Zanedlouho mě nespatříte a zanedlouho mě opět uzříte?
\v 20 Amen, amen, pravím vám, vy budete plakat a naříkat, ale svět se bude radovat; vy se budete rmoutit, ale váš zármutek se promění v radost.
\v 21 Žena, když rodí, má zármutek, neboť přišla její hodina; ale když porodí dítě, nevzpomíná už na soužení pro radost, že na svět přišel člověk.
\v 22 I vy máte nyní zármutek. Uvidím vás však opět a vaše srdce se zaraduje a vaši radost vám nikdo nevezme.
\v 23 V onen den se mě nebudete již na nic ptát. Amen, amen, pravím vám, budete-li o něco prosit Otce ve jménu mém, dá vám to.
\v 24 Až dosud jste o nic neprosili v mém jménu. Proste a dostanete, aby vaše radost byla plná.
\v 25 To vše jsem vám říkal v obrazech. Přichází hodina, kdy k vám už nebudu mluvit o Otci v obrazech, ale budu jej zvěstovat přímo.
\v 26 V onen den budete prosit v mém jménu a neříkám vám, že já budu prosit Otce za vás;
\v 27 vždyť Otec sám vás miluje, protože vy milujete mne a uvěřili jste, že jsem vyšel od Boha.
\v 28 Vyšel jsem od Otce a přišel jsem na svět. Teď svět opouštím a navracím se k Otci."
\v 29 Jeho učedníci mu řekli: "Nyní mluvíš přímo a bez obrazů.
\v 30 Nyní víme, že víš všecko a že nepotřebuješ, aby ti někdo kladl otázky. Proto věříme, že jsi vyšel od Boha."
\v 31 Ježíš jim odpověděl: "Teď věříte?
\v 32 Hle, přichází hodina, a již je zde, kdy se rozprchnete každý do svého domova a mne necháte samotného. Ale nejsem sám, neboť Otec je se mnou.
\v 33 To jsem vám pověděl, abyste nalezli ve mně pokoj. Ve světě máte soužení. Ale vzchopte se, já jsem přemohl svět.

\c 17
\p
\v 1 Po těch slovech Ježíš pozvedl oči k nebi a řekl: "Otče, přišla má hodina. Oslav svého Syna, aby Syn oslavil tebe,
\v 2 stejně, jako jsi učinil, když jsi mu dal moc nad všemi lidmi, aby vše, co jsi mu svěřil, dal jim: život věčný.
\v 3 A život věčný je v tom, když poznají tebe, jediného pravého Boha, a toho, kterého jsi poslal, Ježíš Krista.
\v 4 Já jsem tě oslavil na zemi, když jsem dokonal dílo, které jsi mi svěřil.
\v 5 A nyní ty, Otče, oslav mne svou slávou, kterou jsem měl u tebe, dříve, než byl svět.
\v 6 Zjevil jsem tvé jméno lidem, které jsi mi ze světa dal. Byli tvoji a mně jsi je dal; a tvoje slovo zachovali.
\v 7 Nyní poznali, že všecko, co jsi mi dal, je od tebe;
\v 8 neboť slova, která jsi mi svěřil, dal jsem jim a oni je přijali. V pravdě poznali, že jsem od tebe vyšel, a uvěřili, že ty jsi mě poslal.
\v 9 Za ně prosím. Ne za svět prosím, ale za ty, které jsi mi dal, neboť jsou tvoji;
\v 10 a všecko mé je tvé, a co je tvé, je moje. V nich jsem oslaven.
\v 11 Již nejsem ve světě, ale oni jsou ve světě, a já jdu k tobě. Otče svatý, zachovej je ve svém jménu, které jsi mi dal; nechť jsou jedno jako my.
\v 12 Dokud jsem byl s nimi, zachovával jsem je v tvém jménu, které jsi i dal; ochránil jsem je, takže žádný z nich nezahynul, kromě toho, který byl zavržen, aby se naplnilo Písmo.
\v 13 Nyní jdu k tobě, ale toto mluvím ještě na světě, aby v sobě měli plnost mé radosti.
\v 14 Dal jsem jim tvé slovo, ale svět k nim pojal nenávist, poněvadž nejsou ze světa, jako ani já nejsem ze světa.
\v 15 Neprosím, abys je vzal ze světa, ale abys je zachoval od zlého.
\v 16 Nejsou ze světa, jako ani já nejsem ze světa.
\v 17 Posvěť je pravdou; tvoje slovo je pravda.
\v 18 Jako ty jsi mne poslal do světa, tak i já jsem je poslal do světa.
\v 19 Sám sebe za ně posvěcuji, aby i oni byli v pravdě posvěceni.
\v 20 Neprosím však jen za ně, ale i za ty, kteří skrze jejich slovo ve mne uvěří;
\v 21 aby všichni byli jedno jako ty, Otče, ve mně a já v tobě, aby i oni byli v nás, aby tak svět uvěřil, že jsi mě poslal.
\v 22 Slávu, kterou jsi mi dal, dal jsem jim, aby byli jedno, jako my jsme jedno -
\v 23 já v nich a ty ve mně; aby byli uvedeni v dokonalost jednoty a svět aby poznal, že ty jsi mě poslal a zamiloval sis je tak jako mne.
\v 24 Otče, chci, aby také ti, které jsi mi dal, byli se mnou tam, kde jsem já; ať hledí na mou slávu, kterou jsi mi dal, neboť jsi mě miloval již před založením světa.
\v 25 Spravedlivý Otče, svět tě nepoznal, ale já jsem tě poznal, a také oni poznali, že jsi mě poslal.
\v 26 Dal jsem jim poznat tvé jméno a ještě dám poznat, aby v nich byla láska, kterou máš ke mně, a já abych byl v nich."

\c 18
\p
\v 1 Po těch slovech odešel Ježíš s učedníky za potok Cedron, kde byla zahrada; a do ní vstoupil on i jeho učedníci.
\v 2 Také Jidáš, který ho zradil, znal to místo, neboť Ježíš tam se svými učedníky často býval.
\v 3 Jidáš vzal s sebou oddíl vojáků, k tomu stráž od velekněží a farizeů, a přišli tam s pochodněmi, lucernami a zbraněmi.
\v 4 Ježíš, který věděl všecko, co ho má potkat, vyšel a řekl jim: "Koho hledáte?"
\v 5 Odpověděli mu: "Ježíše Nazaretského." Řekl jim: "To jsem já." Stál s nimi i Jidáš, který ho zradil.
\v 6 Jakmile jim řekl 'to jsem já', couvli a padli na zem.
\v 7 Opět se jich otázal: "Koho hledáte?" A oni řekli: "Ježíše Nazaretského."
\v 8 Ježíš odpověděl: "Řekl jsem vám, že jsem to já. Hledáte-li mne, nechte ostatní odejít."
\v 9 Tak se mělo naplnit slovo: 'Z těch, které jsi mi dal, neztratil jsem ani jednoho.'
\v 10 Šimon Petr vytasil meč, který měl u sebe, zasáhl jednoho veleknězova sluhu a uťal mu ucho. Ten sluha se jmenoval Malchos.
\v 11 Ježíš řekl Petrovi: "Schovej ten meč do pochvy! Což nemám pít kalich, který mi dal Otec?"
\v 12 Vojáci s důstojníkem a židovská stráž se zmocnili Ježíše a spoutali ho.
\v 13 Přivedli ho nejprve k Annášovi; byl totiž tchánem Kaifáše, který byl toho roku veleknězem.
\v 14 Byl to ten Kaifáš, který poradil židům, že je lépe, aby jeden člověk zemřel za lid.
\v 15 Za Ježíšem šel Šimon Petr a jiný učedník. Ten učedník byl znám veleknězi a vešel do nádvoří veleknězova domu.
\v 16 Petr zůstal venku před vraty. Ten druhý učedník, který byl znám veleknězi, vyšel, promluvil s vrátnou a zavedl Petra dovnitř.
\v 17 Tu řekla služka vrátná Petrovi: "Nepatříš i ty k učedníkům toho člověka?" On řekl: "Nepatřím."
\v 18 Poněvadž bylo chladno, udělali si sluhové a strážci oheň a stáli kolem něho, aby se ohřáli. I Petr stál s nimi a ohříval se.
\v 19 Velekněz se dotazoval Ježíše na jeho učedníky a na jeho učení.
\v 20 Ježíš mu řekl: "Já jsem mluvil k světu veřejně. Vždycky jsem učil v synagóze a v chrámě, kde se shromažďují všichni židé, a nic jsem neříkal tajně.
\v 21 Proč se mě ptáš? Zeptej se těch, kteří slyšeli, co jsem říkal. Ti přece vědí, co jsem řekl."
\v 22 Po těch slovech jeden ze strážců, který stál poblíž, udeřil Ježíše do obličeje a řekl: "Tak se odpovídá veleknězi?"
\v 23 Ježíš mu odpověděl: "Řekl-li jsem něco špatného, prokaž, že je to špatné. Jestliže to bylo správné, proč mě biješ?"
\v 24 Annáš jej tedy poslal spoutaného veleknězi Kaifášovi.
\v 25 Šimon Petr stál ještě u ohně a zahříval se. Řekli mu: "Nejsi i ty z jeho učedníků?" On to zapřel: "Nejsem."
\v 26 Jeden z veleknězových sluhů, příbuzný toho, jemuž Petr uťal ucho, řekl: "Cožpak jsem tě s ním neviděl v zahradě?"
\v 27 Petr opět zapřel a vtom zakokrhal kohout.
\v 28 Od Kaifáše vedli Ježíše do místodržitelského paláce. Bylo časně zrána. Židé sami do paláce nevešli, aby se neposkvrnili a mohli jíst velikonočního beránka.
\v 29 Pilát k nim vyšel a řekl: "Jakou obžalobu vznášíte proti tomu člověku?"
\v 30 Odpověděli: "Kdyby nebyl zločinec, nebyli bychom ti ho vydali."
\v 31 Pilát jim řekl: "Vezměte si ho vy a suďte podle svého zákona!" Židé mu odpověděli: "Není nám dovoleno nikoho popravit."
\v 32 To aby se naplnilo slovo Ježíšovo, kterým naznačil, jakou smrtí má zemřít.
\v 33 Pilát vešel opět do svého paláce, zavolal Ježíše a řekl mu: "Ty jsi král židovský?"
\v 34 Ježíš odpověděl:"Říkáš to sám od sebe, nebo ti to o mně řekli jiní?"
\v 35 Pilát odpověděl: "Jsem snad žid? Tvůj národ a velekněží mi tě vydali. Čím ses provinil?"
\v 36 Ježíš řekl: "Moje království není z tohoto světa. Kdyby mé království bylo z tohoto světa, moji služebníci by bojovali, abych nebyl vydán Židům; mé království však není odtud."
\v 37 Pilát mu řekl: "Jsi tedy přece král?" Ježíš odpověděl: "Ty sám říkáš, že jsem král. Já jsem se proto narodil a proto jsem přišel na svět, abych vydal svědectví pravdě. Každý, kdo je z pravdy, slyší můj hlas."
\v 38 Pilát mu řekl: "Co je pravda?" Po těch slovech vyšel opět k Židům a řekl jim: "Já na něm žádnou vinu nenalézám.
\v 39 Je zvykem, že vám o velikonocích propouštím na svobodu jednoho vězně. Chcete-li, propustím vám tohoto židovského krále."
\v 40 Na to se dali do křiku: "Toho ne, ale Barabáše!" Ten Barabáš byl vzbouřenec.

\c 19
\p
\v 1 Tehdy dal Pilát Ježíše zbičovat.
\v 2 Vojáci upletli z trní korunu, vložili mu ji na hlavu a přes ramena mu přehodili purpurový plášť.
\v 3 Pak před něho předstupovali a říkali: "Buď pozdraven, králi židovský!" Přitom ho bili do obličeje.
\v 4 Pilát znovu vyšel a řekl Židům: "Hleďte, vedu vám ho ven, abyste věděli, že na něm nenalézám žádnou vinu."
\v 5 Ježíš vyšel ven s trnovou korunou na hlavě a v purpurovém plášti. Pilát jim řekl: "Hle, člověk!"
\v 6 Když ho velekněží a jejich služebníci uviděli, dali se do křiku: "Ukřižovat, ukřižovat!" Pilát jim řekl: "Vy sami si ho křižujete! Já na něm vinu nenalézám."
\v 7 Židé mu odpověděli: "My máme zákon, a podle toho zákona musí zemřít, protože se vydával za Syna Božího."
\v 8 Když to Pilát uslyšel, ještě více se ulekl.
\v 9 Vešel znovu do paláce a řekl Ježíšovi: "Odkud jsi?" Ale Ježíš mu nedal žádnou odpověď.
\v 10 Pilát řekl: "Nemluvíš se mnou? Nevíš, že mám moc tě propustit, a mám moc tě ukřižovat?"
\v 11 Ježíš odpověděl: "Neměl bys nade mnou žádnou moc, kdyby ti nebyla dána shůry. Proto ten, kdo mě tobě vydal, má větší vinu."
\v 12 Od té chvíle ho Pilát usiloval propustit. Ale Židé křičeli: "Jestliže ho propustíš, jsi nepřítel císařův. Každý, kdo se vydává za krále, je proti císaři."
\v 13 Když to Pilát uslyšel, dal vyvést Ježíše ven a zasedl k soudu na místě zvaném 'Na dláždění', hebrejsky Gabbatha.
\v 14 Byl den přípravy před svátky velikonočními, kolem poledne. Pilát Židům řekl: "Hle, váš král!"
\v 15 Oni se dali do křiku: "Pryč s ním, pryč s ním, ukřižuj ho!" Pilát jim řekl: "Vašeho krále mám dát ukřižovat?" Velekněží odpověděli: "Nemáme krále, jen císaře."
\v 16 Tu jim ho vydal, aby byl ukřižován, a oni se Ježíše chopili.
\v 17 Nesl svůj kříž a vyšel z města na místo zvané Lebka, hebrejsky Golgota.
\v 18 Tam ho ukřižovali a s ním jiné dva, z každé strany jednoho a Ježíše uprostřed.
\v 19 Pilát dal napsat nápis a připevnit jej na kříž. Stálo tam: Ježíš Nazaretský, král židovský.
\v 20 Ten nápis četlo mnoho Židů, neboť místo, kde byl ukřižován, bylo blízko města; byl napsán hebrejsky, latinsky a řecky.
\v 21 Židovští velekněží řekli Pilátovi: "Neměls psát 'židovský král', nýbrž 'vydával se za židovského krále'."
\v 22 Pilát odpověděl: "Co jsem napsal, napsal jsem."
\v 23 Když vojáci Ježíše ukřižovali, vzali jeho šaty a rozdělili je na čtyři díly, každému vojákovi díl; zbýval ještě spodní šat. Ten byl beze švů, od shora vcelku utkaný.
\v 24 Řekli mezi sebou: "Netrhejme jej, ale losujme, čí bude.!" To proto, aby se naplnilo Písmo: 'Rozdělili si mé šaty a o oděv můj metali los.' To tedy vojáci provedli.
\v 25 U Ježíšova kříže stály jeho matka a sestra jeho matky, Marie Kleofášova a Marie Magdalská.
\v 26 Když Ježíš spatřil matku a vedle ní učedníka, kterého miloval, řekl matce: "Ženo, hle, tvůj syn!"
\v 27 Potom řekl tomu učedníkovi: "Hle, tvá matka!" V tu hodinu ji onen učedník přijal k sobě.
\v 28 Ježíš věděl, že vše je již dokonáno; a proto, aby se až do konce naplnilo Písmo, řekl: "Žízním."
\v 29 Stála tam nádoba plná octa; namočili tedy houbu do octa a na yzopu mu ji podali k ústům.
\v 30 Když Ježíš okusil octa, řekl: "Dokonáno jest." A nakloniv hlavu, skonal.
\v 31 Poněvadž byl den přípravy a těla nesměla zůstat přes sobotu na kříži - na tu sobotu totiž připadal veliký svátek - požádali Židé Piláta, aby odsouzeným byly zlámány kosti a aby byli sňati s kříže.
\v 32 Přišli tedy vojáci a zlámali kosti prvnímu i druhému, kteří byli ukřižováni s ním.
\v 33 Když přišli k Ježíšovi a viděli, že je již mrtev, kosti mu nelámali,
\v 34 ale jeden z vojáků mu probodl kopím bok; a ihned vyšla krev a voda.
\v 35 A ten, který to viděl, vydal o tom svědectví, a jeho svědectví je pravdivé; on ví, že mluví pravdu, abyste i vy uvěřili.
\v 36 Neboť se to stalo, aby se naplnilo Písmo: 'Ani kost mu nebude zlomena'.
\v 37 A na jiném místě Písmo praví: 'Uvidí, koho probodli.'
\v 38 Potom požádal Piláta Josef z Arimatie - byl to Ježíšův učedník, ale tajný, protože se bál Židů - aby směl Ježíšovo tělo sejmout z kříže. Když Pilát k tomu dal souhlas, Josef šel a tělo sňal.
\v 39 Přišel také Nikodém, který kdysi navštívil Ježíše v noci, a přinesl sto liber směsi myrhy a aloe.
\v 40 Vzali Ježíšovo tělo a zabalili je s vonnými látkami do lněných pláten, jak je to u Židů při pohřbu zvykem.
\v 41 V těch místech, kde byl Ježíš ukřižován, byla zahrada a v ní nový hrob, v němž dosud nikdo nebyl pochován.
\v 42 Tam položili Ježíše, protože byl den přípravy a hrob byl blízko.

\c 20
\p
\v 1 První den po sobotě, když ještě byla tma, šla Marie Magdalská k hrobu a spatřila, že kámen je od hrobu odvalen.
\v 2 Běžela k Šimonu Petrovi a k tomu učedníkovi, kterého Ježíš miloval, a řekla jim: "Vzali Pána z hrobu, a nevíme, kam ho položili."
\v 3 Petr a ten druhý učedník vstali a šli k hrobu.
\v 4 Oba dva běželi, ale ten druhý učedník předběhl Petra a byl u hrobu první.
\v 5 Sehnul se a viděl tam ležet lněná plátna, ale dovnitř nevešel.
\v 6 Po něm přišel Šimon Petr a vešel do hrobu. Uviděl tam ležet lněná plátna,
\v 7 ale šátek, jímž ovázali Ježíšovu hlavu, neležel mezi plátny, nýbrž byl svinut na jiném místě.
\v 8 Potom vešel dovnitř i ten druhý učedník, který přišel k hrobu dřív; spatřil vše a uvěřil.
\v 9 Dosud totiž nevěděli, že podle Písma musí vstát z mrtvých.
\v 10 Oba učedníci se pak vrátili domů.
\v 11 Ale Marie stála venku před hrobem a plakala. Přitom se naklonila do hrobu
\v 12 a spatřila dva anděly v bílém rouchu, sedící na místě, kde před tím leželo Ježíšovo tělo, jednoho u hlavy a druhého u nohou.
\v 13 Otázali se Marie: "Proč pláčeš?" Odpověděla jim: "Odnesli mého Pána a nevím, kam ho položili."
\v 14 Po těch slovech se obrátila a spatřila za sebou Ježíše; ale nepoznala, že je to on.
\v 15 Ježíš jí řekl: "Proč pláčeš? Koho hledáš?" V domnění, že je to zahradník, mu odpověděla: "Jestliže tys jej, pane, odnesl, řekni mi, kam jsi ho položil, a já pro něj půjdu."
\v 16 Ježíš jí řekl: "Marie!" Obrátila se a zvolala hebrejsky: "Rabbuni", to znamená 'Mistře'.
\v 17 Ježíš jí řekl: "Nedotýkej se mne, dosud jsem nevystoupil k Otci. Ale jdi k mým bratřím a pověz jim, že vystupuji k Otci svému i Otci vašemu a k Bohu svému i Bohu vašemu."
\v 18 Marie Magdalská šla k učedníkům a oznámila jim: "Viděla jsem Pána a toto mi řekl."
\v 19 Téhož dne večer - prvního dne po sobotě - když byli učedníci ze strachu před Židy shromážděni za zavřenými dveřmi, přišel Ježíš a postavil se uprostřed nich a řekl: "Pokoj vám."
\v 20 Když to řekl, ukázal jim ruce a bok. Učedníci se zaradovali, když spatřili Pána.
\v 21 Ježíš jim znovu řekl: "Pokoj vám. Jako mne poslal Otec, tak já posílám vás."
\v 22 Po těch slovech na ně dechl a řekl jim: "Přijměte Ducha svatého.
\v 23 Komu odpustíte hříchy, tomu jsou odpuštěny, a komu je neodpustíte, tomu odpuštěny nejsou."
\v 24 Tomáš, jinak Didymos, jeden z dvanácti učedníků, nebyl s nimi, když Ježíš přišel.
\v 25 Ostatní mu řekli: "Viděli jsme Pána." Odpověděl jim: "Dokud neuvidím na jeho rukou stopy po hřebech a dokud nevložím do nich svůj prst a svou ruku do rány v jeho boku, neuvěřím."
\v 26 Osmého dne potom byli učedníci opět uvnitř a Tomáš s nimi. Ač byly dveře zavřeny, Ježíš přišel, postavil se a řekl: "Pokoj vám."
\v 27 Potom řekl Tomášovi: "Polož svůj prst sem, pohleď na mé ruce a vlož svou ruku do rány v mém boku. Nepochybuj a věř!"
\v 28 Tomáš mu odpověděl: "Můj Pána a můj Bůh."
\v 29 Ježíš mu řekl: "Že jsi mě viděl, věříš. Blahoslavení, kteří neviděli, a uvěřili."
\v 30 Ještě mnoho jiných znamení učinil Ježíš před očima učedníků, a ta nejsou zapsána v této knize.
\v 31 Tato však zapsána jsou, abyste věřili, že Ježíš je Kristus, Syn Boží, a abyste věříce měli život v jeho jménu.

\c 21
\p
\v 1 Potom se Ježíš opět zjevil učedníků u jezera Tiberiadského.
\v 2 Stalo se to takto: Byli spolu Šimon Petr, Tomáš, jinak Didymos, Natanael z Kány Galilejské, synové Zebedeovi a ještě dva z jeho učedníků.
\v 3 Šimon Petr jim řekl: "Jdu lovit ryby." Odpověděli mu: "I my půjdeme s tebou." Šli a vstoupili na loď. Té noci však nic neulovili.
\v 4 Když začalo svítat, stál Ježíš na břehu, ale učedníci nevěděli, že je to on.
\v 5 Ježíš jim řekl: "Nemáte něco k jídlu?" Odpověděli: "Nemáme."
\v 6 Řekl jim: "Hoďte síť na pravou stranu lodi, tam ryby najdete." Hodili síť a nemohli ji ani utáhnout pro množství ryb.
\v 7 Onen učedník, kterého Ježíš miloval, řekl Petrovi: "To je Pán!" Jakmile Šimon Petr uslyšel, že je to Pán, přehodil si plášť - byl totiž svlečen - a brodil se k němu vodou.
\v 8 Ostatní učedníci přijeli na lodi - nebyli daleko od břehu, jen asi dvě stě loket - a táhli za sebou síť s rybami.
\v 9 Když vstoupili na břeh, spatřili ohniště a na něm rybu a chléb.
\v 10 Ježíš jim řekl: "Přineste několik ryb z toho, co jste nalovili!"
\v 11 Šimon Petr šel a vytáhl na břeh síť plnou velkých ryb, bylo jich sto padesát tři; a ač jich bylo tolik, síť se neprotrhla.
\v 12 Ježíš jim řekl: "Pojďte jíst!" A nikdo z učedníků se ho neodvážil zeptat: "Kdo jsi?" Věděli, že je to Pán.
\v 13 Ježíš šel, vzal chléb a dával jim; stejně i rybu.
\v 14 To se již potřetí zjevil učedníkům po svém vzkříšení.
\v 15 Když pak pojedli, zeptal se Ježíš Šimona Petra: "Šimone, synu Janův, miluješ mne víc než ti zde?" Odpověděl mu: "Ano, Pane, ty víš, že tě mám rád." Řekl mu: "Pas mé beránky."
\v 16 Zeptal se ho podruhé: "Šimone, synu Janův, miluješ mne?" Odpověděl: "Ano, Pane, ty víš, že tě mám rád." Řekl mu: "Buď pastýřem mých ovcí!"
\v 17 Zeptal se ho potřetí: "Šimone, synu Janův, máš mne rád?" Petr se zarmoutil nad tím, že se ho potřetí zeptal, má-li ho rád. Odpověděl mu: "Pane, ty víš všecko, ty víš také, že tě mám rád." Ježíš mu řekl: "Pas mé ovce!
\v 18 Amen, amen, pravím tobě, když jsi byl mladší, sám ses přepásával a chodil jsi, kam jsi chtěl; ale až zestárneš, vztáhneš ruce a jiný tě přepáše a povede, kam nechceš."
\v 19 To řekl, aby mu naznačil, jakou smrtí oslaví Boha. A po těch slovech dodal: "Následuj mne!"
\v 20 Petr se obrátil a spatřil, že za nimi jde učedník, kterého Ježíš miloval, ten, který byl při večeři po jeho boku a který se ho tehdy otázal: "Pane, kdo tě zrazuje?"
\v 21 Když ho Petr spatřil, řekl Ježíšovi: "Pane, co bude s ním?"
\v 22 Ježíš mu řekl: "Jestliže chci, aby tu zůstal, dokud nepřijde, není to tvá věc. Ty mne následuj!"
\v 23 Mezi bratřími se to slovo rozšířilo a říkalo se, že onen učedník nezemře. Ježíš však neřekl, že nezemře, nýbrž: "Jestliže chci, aby tu zůstal, dokud nepřijdu, není to tvá věc."
\v 24 To je ten učedník, který vydává svědectví o těchto věcech a který je zapsal; a my víme, že jeho svědectví je pravdivé.
\v 25 Je ještě mnoho jiného, co Ježíš učinil; kdyby se mělo všechno dopodrobna vypsat, myslí, že by celý svět neměl dost místa pro knihy o tom napsané.
